@E[4]
@T[2]
@C[1]
Τὴν τῆς ψυχῆς οὐσίαν τίς ποτέ ἐστι ζητοῦντες  
σῶμα οὐδὲν αὐτὴν δείξαντες εἶναι, οὐδ’ ἐν ἀσωμάτοις αὖ  
ἁρμονίαν, τό τε τῆς ἐντελεχείας οὔτε ἀληθὲς οὕτως, ὡς  
λέγεται, οὔτε δηλωτικὸν ὂν τοῦ τί ἐστιν ἀϕέντες, καὶ μὴν  
τῆς νοητῆς ϕύσεως εἰπόντες καὶ τῆς θείας μοίρας εἶναι  
τάχα μὲν ἄν τι σαϕὲς εἰρηκότες εἴημεν περὶ τῆς οὐσίας  
αὐτῆς. ῞Ομως γε μὴν προσωτέρω χωρεῖν βέλτιον· τότε μὲν  
οὖν διῃροῦμεν αἰσθητῇ καὶ νοητῇ ϕύσει διαστελλόμενοι, ἐν  
τῷ νοητῷ τὴν ψυχὴν τιθέμενοι. Νῦν δὲ κείσθω μὲν ἐν τῷ  
νοητῷ· κατ’ ἄλλην δὲ ὁδὸν τὸ προσεχὲς τῆς ϕύσεως  
αὐτῆς μεταδιώκωμεν. Λέγωμεν δὴ τὰ μὲν πρώτως εἶναι  
μεριστὰ καὶ τῇ αὐτῶν ϕύσει σκεδαστά· ταῦτα δὲ εἶναι, ὧν   
οὐδὲν μέρος ταὐτόν ἐστιν οὔτε ἄλλῳ μέρει οὔτε τῷ ὅλῳ,  
τό τε μέρος αὐτῶν ἔλαττον εἶναι δεῖ τοῦ παντὸς καὶ ὅλου.  
Ταῦτα δέ ἐστι τὰ αἰσθητὰ μεγέθη καὶ ὄγκοι, ὧν ἕκαστον  
ἴδιον τόπον ἔχει, καὶ οὐχ οἷόν τε ἅμα ταὐτὸν ἐν πλείοσι  
τόποις εἶναι. ‘Η δέ ἐστιν ἀντιτεταγμένη ταύτῃ οὐσία,  
οὐδαμῇ μερισμὸν δεχομένη, ἀμερής τε καὶ ἀμέριστος,  
διάστημά τε οὐδὲν οὐδὲ δι’ ἐπινοίας δεχομένη, οὐ τόπου  
δεομένη οὐδ’ ἔν τινι τῶν ὄντων γιγνομένη οὔτε κατὰ μέρη  
οὔτε κατὰ ὅλα, οἷον πᾶσιν ὁμοῦ τοῖς οὖσιν ἐποχουμένη,  
οὐχ ἵνα ἐν αὐτοῖς ἱδρυθῇ, ἀλλ’ ὅτι μὴ δύναται τὰ ἄλλα  
ἄνευ αὐτῆς εἶναι μηδὲ θέλει, ἀεὶ κατὰ τὰ αὐτὰ ἔχουσα  
οὐσία, κοινὸν ἁπάντων τῶν ἐϕεξῆς οἷον κέντρον ἐν κύκλῳ,  
ἀϕ’ οὗ πᾶσαι αἱ πρὸς τὴν περιϕέρειαν γραμμαὶ ἐξημμέναι  
οὐδὲν ἧττον ἐῶσιν αὐτὸ ἐϕ’ ἑαυτοῦ μένειν ἔχουσαι παρ’  
αὐτοῦ τὴν γένεσιν καὶ τὸ εἶναι, καὶ μετέχουσι μὲν τοῦ  
σημείου, καὶ ἀρχὴ τὸ ἀμερὲς αὐταῖς, προῆλθόν γε μὴν  
ἐξαψάμεναι αὐτὰς ἐκεῖ. Τούτου δὴ τοῦ πρώτως ἀμερίστου  
ὄντος ἐν τοῖς νοητοῖς καὶ τοῖς οὖσιν ἀρχηγοῦ καὶ αὖ  
ἐκείνου τοῦ ἐν αἰσθητοῖς μεριστοῦ πάντη, πρὸς μὲν τοῦ  
αἰσθητοῦ καὶ ἐγγύς τι τούτου καὶ ἐν τούτῳ ἄλλη ἐστὶ ϕύ- 
σις, μεριστὴ μὲν οὐ πρώτως, ὥσπερ τὰ σώματα, μεριστή  
γε μὴν γιγνομένη ἐν τοῖς σώμασιν· ὥστε διαιρουμένων τῶν  
σωμάτων μερίζεσθαι μὲν καὶ τὸ ἐν αὐτοῖς εἶδος, ὅλον γε μὴν  
ἐν ἑκάστῳ τῶν μερισθέντων εἶναι πολλὰ τὸ αὐτὸ γινόμενον,  
ὧν ἕκαστον πάντη ἄλλου ἀπέστη, ἅτε πάντη μεριστὸν  
γενόμενον· οἷα χροιαὶ καὶ ποιότητες πᾶσαι καὶ ἑκάστη   
μορϕή, ἥτις δύναται ὅλη ἐν πολλοῖς ἅμα εἶναι διεστηκόσιν  
οὐδὲν μέρος ἔχουσα πάσχον τὸ αὐτὸ τῷ ἄλλο πάσχειν·  
διὸ δὴ μεριστὸν πάντη καὶ τοῦτο θετέον. Πρὸς δ’ αὖ  
ἐκείνῃ τῇ ἀμερίστῳ πάντη ϕύσει ἄλλη ἑξῆς οὐσία ἀπ’  
ἐκείνης οὖσα, ἔχουσα μὲν τὸ ἀμέριστον ἀπ’ ἐκείνης,  
προόδῳ δὲ τῇ ἀπ’ αὐτῆς ἐπὶ τὴν ἑτέραν σπεύδουσα ϕύσιν  
εἰς μέσον ἀμϕοῖν κατέστη, τοῦ τε ἀμερίστου καὶ πρώτου  
καὶ τοῦ περὶ τὰ σώματα μεριστοῦ τοῦ ἐπὶ τοῖς σώμασιν,  
οὐχ ὅντινα τρόπον χρόα καὶ ποιότης πᾶσα πολλαχοῦ μέν  
ἐστιν ἡ αὐτὴ ἐν πολλοῖς σωμάτων ὄγκοις, ἀλλ’ ἔστι τὸ ἐν  
ἑκάστῳ ἀϕεστὼς τοῦ ἑτέρου πάντη, καθόσον καὶ ὁ ὄγκος  
τοῦ ὄγκου ἀπέστη· κἂν τὸ μέγεθος δὲ ἓν ᾖ, ἀλλὰ τό γε  
ἐϕ’ ἑκάστῳ μέρει ταὐτὸν κοινωνίαν οὐδεμίαν εἰς ὁμοπά- 
θειαν ἔχει, ὅτι τὸ ταὐτὸν τοῦτο ἕτερον, τὸ δ’ ἕτερόν ἐστι·  
πάθημα γὰρ τὸ ταὐτόν, οὐκ οὐσία ἡ αὐτή. ῝Ην δὲ ἐπὶ  
ταύτῃ τῇ ϕύσει ϕαμὲν εἶναι τῇ ἀμερίστῳ προσχωροῦσαν  
οὐσίᾳ, οὐσία τέ ἐστι καὶ ἐγγίγνεται σώμασι, περὶ ἃ καὶ  
μερίζεσθαι αὐτῇ συμβαίνει οὐ πρότερον τοῦτο πασχούσῃ,  
πρὶν σώμασιν ἑαυτὴν δοῦναι. ’Εν οἷς οὖν γίγνεται σώμασι,  
κἂν ἐν τῷ μεγίστῳ γίγνηται καὶ ἐπὶ πάντα διεστηκότι,  
δοῦσ’ ἑαυτὴν τῷ ὅλῳ οὐκ ἀϕίσταται τοῦ εἶναι μία. Οὐχ   
οὕτως, ὡς τὸ σῶμα ἕν· τῷ γὰρ συνεχεῖ τὸ σῶμα ἕν, ἕκα- 
στον δὲ τῶν μερῶν ἄλλο, τὸ δ’ ἄλλο καὶ ἀλλαχοῦ. Οὐδ’  
ὡς ποιότης μία. ‘Η δ’ ὁμοῦ μεριστή τε καὶ ἀμέριστος
ϕύσις, ἣν δὴ ψυχὴν εἶναί ϕαμεν, οὐχ οὕτως ὡς τὸ συνεχὲς  
μία, μέρος ἄλλο, τὸ δ’ ἄλλο ἔχουσα· ἀλλὰ μεριστὴ μέν,  
ὅτι ἐν πᾶσι μέρεσι τοῦ ἐν ᾧ ἔστιν, ἀμέριστος δέ, ὅτι ὅλη  
ἐν πᾶσι καὶ ἐν ὁτῳοῦν αὐτοῦ ὅλη. Καὶ ὁ τοῦτο κατιδὼν  
τὸ μέγεθος τῆς ψυχῆς καὶ τὴν δύναμιν αὐτῆς κατιδὼν  
εἴσεται, ὡς θεῖον τὸ χρῆμα αὐτῆς καὶ θαυμαστὸν καὶ τῶν  
ὑπὲρ τὰ χρήματα ϕύσεων. Μέγεθος οὐκ ἔχουσα παντὶ  
μεγέθει σύνεστι καὶ ὡδὶ οὖσα ὡδὶ πάλιν αὖ ἐστιν οὐκ  
ἄλλῳ, ἀλλὰ τῷ αὐτῷ· ὥστε μεμερίσθαι καὶ μὴ μεμερίσθαι  
αὖ, μᾶλλον δὲ μὴ μεμερίσθαι αὐτὴν μηδὲ μεμερισμένην  
γεγονέναι· μένει γὰρ μεθ’ ἑαυτῆς ὅλη, περὶ δὲ τὰ σώματά  
ἐστι μεμερισμένη τῶν σωμάτων τῷ οἰκείῳ μεριστῷ οὐ  
δυναμένων αὐτὴν ἀμερίστως δέξασθαι· ὥστε εἶναι τῶν  
σωμάτων πάθημα τὸν μερισμόν, οὐκ αὐτῆς.  
@C[2]
῞Οτι δὲ τοιαύτην ἔδει τὴν ψυχῆς ϕύσιν εἶναι, καὶ  
τὸ παρὰ ταύτην οὐχ οἷόν τε εἶναι ψυχὴν οὔτε ἀμέριστον  
οὖσαν μόνον οὔτε μόνον μεριστήν, ἀλλ’ ἀνάγκη ἄμϕω τοῦ- 
τον τὸν τρόπον εἶναι, ἐκ τῶνδε δῆλον. Εἴτε γὰρ οὕτως  
ἦν, ὡς τὰ σώματα, ἄλλο, τὸ δὲ ἄλλο ἔχουσα μέρος, οὐκ ἂν  
τοῦ ἑτέρου παθόντος τὸ ἕτερον μέρος εἰς αἴσθησιν ἦλθε   
τοῦ παθόντος, ἀλλ’ ἐκείνη ἂν ἡ ψυχή, οἷον ἡ περὶ τὸν  
δάκτυλον, ὡς ἑτέρα καὶ ἐϕ’ ἑαυτῆς οὖσα ᾔσθετο τοῦ  
παθήματος· πολλαί γε ὅλως ἦσαν ψυχαὶ αἱ διοικοῦσαι  
ἕκαστον ἡμῶν· καὶ δὴ καὶ τὸ πᾶν τόδε οὐ μία, ἀλλὰ ἄπειροι  
χωρὶς ἀλλήλων. Τὸ γὰρ τῆς συνεχείας, εἰ μὴ εἰς ἓν συντελοῖ,  
μάταιον· οὐ γὰρ δὴ ὅπερ ἀπατῶντες ἑαυτοὺς λέγουσιν,  
ὡς διαδόσει ἐπὶ τὸ ἡγεμονοῦν ἴασιν αἱ αἰσθήσεις, παρα- 
δεκτέον. Πρῶτον μὲν γὰρ ἡγεμονοῦν ψυχῆς μέρος λέγειν  
ἀνεξετάστως λέγεται· πῶς γὰρ καὶ μεριοῦσι καὶ τὸ μὲν  
ἄλλο, τὸ δ’ ἄλλο ϕήσουσι, τὸ δὲ ἡγεμονοῦν; Πηλίκῳ ποσῷ  
διαιροῦντες ἑκάτερον ἢ τίνι διαϕορᾷ ποιότητος, ἑνὸς καὶ  
συνεχοῦς ὄγκου ὄντος; Καὶ πότερα μόνον τὸ ἡγεμονοῦν ἢ  
καὶ τὰ ἄλλα μέρη αἰσθήσεται; Καὶ εἰ μὲν μόνον, εἰ μὲν αὐτῷ  
προσπέσοι τῷ ἡγεμονοῦντι, ἐν τίνι τόπῳ ἱδρυμένον τὸ αἴ- 
σθημα αἰσθήσεται; Εἰ δὲ ἄλλῳ μέρει τῆς ψυχῆς, αἰσθάνε-
σθαι οὐ πεϕυκὸς τόδε τὸ μέρος οὐ διαδώσει τῷ ἡγεμονοῦντι  
τὸ αὐτοῦ πάθημα, οὐδ’ ὅλως αἴσθησις ἔσται. Καὶ αὐτῷ δὲ  
τῷ ἡγεμονοῦντι εἰ προσπέσοι, ἢ μέρει αὐτοῦ προσπεσεῖται   
καὶ αἰσθομένου τοῦδε τὰ λοιπὰ οὐκέτι· μάταιον γάρ· ἢ  
πολλαὶ αἰσθήσεις καὶ ἄπειροι ἔσονται καὶ οὐχ ὅμοιαι  
πᾶσαι· ἀλλ’ ἡ μέν, ὅτι πρώτως ἔπαθον ἐγώ, ἡ δ’ ὅτι 
τὸ ἄλλης πάθημα ᾐσθόμην· ποῦ τε ἐγένετο τὸ πάθημα,  
ἀγνοήσει ἑκάστη πάρεξ τῆς πρώτης. ῍Η καὶ ἕκαστον  
μέρος ψυχῆς ἀπατήσεται δοξάζον, ὅπου ἔστιν, ἐκεῖ γεγο- 
νέναι. Εἰ δὲ μὴ μόνον τὸ ἡγεμονοῦν, ἀλλὰ καὶ ὁτιοῦν  
μέρος αἰσθήσεται, διὰ τί τὸ μὲν ἡγεμονοῦν ἔσται, τὸ δὲ  
οὔ; ῍Η τί δεῖ ἐπ’ ἐκεῖνο τὴν αἴσθησιν ἀνιέναι; Πῶς δὲ καὶ 
τὰ ἐκ πολλῶν αἰσθήσεων, οἷον ὤτων καὶ ὀμμάτων, ἕν τι  
γνώσεται; Εἰ δ’ αὖ πάντη ἓν ἡ ψυχὴ εἴη, οἷον ἀμέριστον  
πάντη καὶ ἐϕ’ ἑαυτοῦ ἕν, καὶ πάντη πλήθους καὶ μερισμοῦ  
ἐκϕεύγοι ϕύσιν, οὐδὲν ὅλον, ὅ τι ἂν ψυχὴ καταλάβοι, ἐψυ- 
χωμένον ἔσται· ἀλλ’ οἷον περὶ κέντρον στήσασα ἑαυτὴν  
ἑκάστου ἄψυχον ἂν εἴασε πάντα τὸν τοῦ ζῴου ὄγκον. Δεῖ  
ἄρα οὕτως ἕν τε καὶ πολλὰ καὶ μεμερισμένον καὶ ἀμέριστον  
ψυχὴν εἶναι, καὶ μὴ ἀπιστεῖν, ὡς ἀδύνατον τὸ αὐτὸ καὶ  
ἓν πολλαχοῦ εἶναι. Εἰ γὰρ τοῦτο μὴ παραδεχοίμεθα, ἡ  
τὰ πάντα συνέχουσα καὶ διοικοῦσα ϕύσις οὐκ ἔσται, ἥτις  
ὁμοῦ τε πάντα περιλαβοῦσα ἔχει καὶ μετὰ ϕρονήσεως  
ἄγει, πλῆθος μὲν οὖσα, ἐπείπερ πολλὰ τὰ ὄντα, μία δέ,  
ἵν’ ᾖ ἓν τὸ συνέχον, τῷ μὲν πολλῷ αὐτῆς ἑνὶ ζωὴν χορη- 
γοῦσα τοῖς μέρεσι πᾶσι, τῷ δὲ ἀμερίστῳ ἑνὶ ϕρονίμως  
ἄγουσα. ’Εν οἷς δὲ μὴ ϕρόνησις, τὸ ἓν τὸ ἡγούμενον  
μιμεῖται τοῦτο. Τοῦτ’ ἄρα ἐστὶ τὸ θείως ᾐνιγμένον τῆς  
ἀμερίστου καὶ ἀεὶ κατὰ τὰ αὐτὰ ἐχούσης καὶ τῆς   
περὶ τὰ σώματα γιγνομένης μεριστῆς τρίτον  
ἐξ ἀμϕοῖν συνεκεράσατο οὐσίας εἶδος. ῎Εστιν  
οὖν ψυχὴ ἓν καὶ πολλὰ οὕτως· τὰ δὲ ἐν τοῖς σώμασιν εἴδη  
πολλὰ καὶ ἕν· τὰ δὲ σώματα πολλὰ μόνον· τὸ δ’ ὑπέρτατον  
ἓν μόνον.   
@T[1]
@C[1]
’Εν τῷ κόσμῳ τῷ νοητῷ ἡ ἀληθινὴ οὐσία· νοῦς τὸ  
ἄριστον αὐτοῦ· ψυχαὶ δὲ κἀκεῖ· ἐκεῖθεν γὰρ καὶ ἐνταῦθα.  
Κἀκεῖνος ὁ κόσμος ψυχὰς ἄνευ σωμάτων ἔχει, οὗτος δὲ  
τὰς ἐν σώμασι γινομένας καὶ μερισθείσας τοῖς σώμασιν.  
’Εκεῖ δὲ ὁμοῦ μὲν νοῦς πᾶς καὶ οὐ διακεκριμένον οὐδὲ  
μεμερισμένον, ὁμοῦ δὲ πᾶσαι ψυχαὶ ἐν αἰῶνι τῷ κόσμῳ, οὐκ  
ἐν διαστάσει τοπικῇ. Νοῦς μὲν οὖν ἀεὶ ἀδιάκριτος καὶ οὐ  
μεριστός, ψυχὴ δὲ ἐκεῖ ἀδιάκριτος καὶ ἀμέριστος· ἔχει δὲ  
ϕύσιν μερίζεσθαι. Καὶ γὰρ ὁ μερισμὸς αὐτῆς τὸ ἀποστῆναι   
καὶ ἐν σώματι γενέσθαι. Μεριστὴ οὖν εἰκότως περὶ τὰ  
σώματα λέγεται εἶναι, ὅτι οὕτως ἀϕίσταται καὶ μεμέ- 
ρισται. Πῶς οὖν καὶ ἀμέριστος; Οὐ γὰρ ὅλη ἀπέστη,  
ἀλλ’ ἔστι τι αὐτῆς οὐκ ἐληλυθός, ὃ οὐ πέϕυκε μερίζεσθαι.  
Τὸ οὖν ἐκ τῆς ἀμερίστου καὶ τῆς περὶ τὰ σώματα  
μεριστῆς ταὐτὸν τῷ ἐκ τῆς ἄνω καὶ κάτω ἰούσης καὶ τῆς  
ἐκεῖθεν ἐξημμένης, ῥυείσης δὲ μέχρι τῶνδε, οἷον γραμμῆς  
ἐκ κέντρου. ’Ελθοῦσα δὲ ἐνθάδε τούτῳ τῷ μέρει ὁρᾷ, ᾧ καὶ  
αὐτῷ τῷ μέρει σῴζει τὴν ϕύσιν τοῦ ὅλου. Οὐδὲ γὰρ ἐνταῦ- 
θα μόνον μεριστή, ἀλλὰ καὶ ἀμέριστος· τὸ γὰρ μεριζόμενον  
αὐτῆς ἀμερίστως μερίζεται. Εἰς ὅλον γὰρ τὸ σῶμα δοῦσα  
αὑτὴν καὶ μὴ μερισθεῖσα τῷ ὅλη εἰς ὅλον τῷ ἐν παντὶ εἶναι  
μεμέρισται.   
@T[3]
@C[1]
Περὶ ψυχῆς, ὅσα ἀπορήσαντας δεῖ εἰς εὐπορίαν  
καταστῆναι, ἢ καὶ ἐν αὐταῖς ταῖς ἀπορίαις στάντας τοῦτο  
γοῦν κέρδος ἔχειν, εἰδέναι τὸ ἐν τούτοις ἄπορον, ὀρθῶς  
ἂν ἔχοι τὴν πραγματείαν ποιήσασθαι. Περὶ τίνος γὰρ ἄν  
τις μᾶλλον τὸ πολὺ λέγων καὶ σκοπούμενος εὐλόγως ἂν  
διατρίβοι ἢ περὶ ταύτης; Διά τε πολλὰ καὶ ἄλλα, καὶ ὅτι  
ἐπ’ ἄμϕω τὴν γνῶσιν δίδωσιν, ὧν τε ἀρχή ἐστι καὶ ἀϕ’ ὧν  
ἐστι. Πειθοίμεθα δ’ ἂν καὶ τῷ τοῦ θεοῦ παρακελεύσματι  
αὑτοὺς γινώσκειν παρακελευομένῳ περὶ τούτου τὴν ἐξέ- 
τασιν ποιούμενοι. Ζητεῖν τε τὰ ἄλλα καὶ εὑρεῖν βουλόμενοι  
δικαίως ἂν τὸ ζητοῦν τί ποτ’ ἐστὶ τοῦτο ζητοῖμεν, τό τε  
ἐραστὸν ποθοῦντες λαβεῖν θέαμα τοῦ νοῦ. ῏Ην γὰρ καὶ ἐν τῷ  
παντὶ νῷ τὸ διττόν· ὥστε εὐλόγως ἐν τοῖς κατὰ μέρος   
τὸ μὲν οὕτως μᾶλλον, τὸ δὲ οὕτω. Τὰς δὲ ὑποδοχὰς τῶν   
θεῶν ὅπως, σκεπτέον. ’Αλλὰ τοῦτο μέν, ὅταν πῶς ἐν  
σώματι ψυχὴ γίγνεται ζητῶμεν· νῦν δὲ πάλιν ἐπανίωμεν  
ἐπὶ τοὺς λέγοντας ἐκ τῆς τοῦ παντὸς ψυχῆς καὶ τὰς  
ἡμετέρας εἶναι. Οὐδὲ γὰρ ἴσως ἱκανὸν ϕήσουσιν εἶναι τὸ  
ϕθάνειν μέχρι τῶν αὐτῶν καὶ τὰς ἡμετέρας, μέχρις ὧν  
καὶ ἡ τοῦ παντὸς ψυχὴ ἔρχεται, μηδὲ τὸ ὁμοίως νοερόν,  
καὶ εἰ συγχωροῖεν τὸ ὁμοίως, τῷ μὴ μόρια αὐτῆς εἶναι·  
εἶναι γὰρ ὁμοειδῆ καὶ τὰ μέρη τοῖς ὅλοις. Παραθήσονται  
δὲ καὶ Πλάτωνα τοῦτο δοξάζοντα, ὅταν πιστούμενος τὸ  
πᾶν ἔμψυχον εἶναι λέγῃ, ὡς σῶμα μέρος ὂν τοῦ παντὸς  
τὸ ἡμέτερον, οὕτω καὶ ψυχὴν τὴν ἡμετέραν μέρος τῆς τοῦ  
παντὸς ψυχῆς εἶναι. Καὶ τὸ συνέπεσθαι δὲ ἡμᾶς τῇ τοῦ  
παντὸς περιϕορᾷ καὶ λεγόμενον καὶ δεικνύμενον ἐναργῶς  
εἶναι, καὶ τὰ ἤθη καὶ τὰς τύχας ἐκεῖθεν λαμβάνοντας  
εἴσω τε γενομένους ἐν αὐτῷ ἐκ τοῦ περιέχοντος ἡμᾶς  
τὴν ψυχὴν λαμβάνειν. Καὶ ὅπερ ἐπὶ ἡμῶν μέρος ἕκαστον  
ἡμῶν παρὰ τῆς ἡμετέρας ψυχῆς λαμβάνει, οὕτω καὶ ἡμᾶς  
ἀνὰ τὸν αὐτὸν λόγον μέρη πρὸς τὸ ὅλον ὄντας παρὰ τῆς  
ὅλης ψυχῆς μεταλαμβάνειν ὡς μέρη. Καὶ τὸ ψυχὴ δὲ  
πᾶσα παντὸς ἐπιμελεῖται τοῦ ἀψύχου τὸ αὐτὸ  
τοῦτο σημαίνειν καὶ οὐκ ἄλλο τι ἔξωθεν ψυχῆς κατα- 
λείποντος μετὰ τὴν τοῦ ὅλου· αὕτη γὰρ ἡ τὸ πᾶν ἄψυχον  
ἐν ἐπιμελείᾳ τιθεμένη.  
@C[2]
Πρὸς δὴ ταῦτα πρῶτον ἐκεῖνο λεκτέον, ὡς ὁμοειδῆ  
τιθέμενοι τῷ τῶν αὐτῶν συγχωρεῖν ἐϕάπτεσθαι, τὸ αὐτὸ  
γένος κοινὸν διδόντες ἔξω ποιοῦσι τοῦ μέρος εἶναι· ἀλλὰ  
μᾶλλον ἂν τὴν αὐτὴν καὶ μίαν καὶ ἑκάστην πᾶσαν δικαιό-  
τερον ἂν εἴποιεν. Μίαν δὲ ποιοῦντες εἰς ἄλλο ἀναρτῶσιν,  
ὃ μηκέτι τοῦδε ἢ τοῦδε ἀλλὰ οὐδενὸς ὂν αὐτὸ ἢ κόσμου ἤ  
τινος ἄλλου αὐτὸ ποιεῖ, ὃ καὶ κόσμου καὶ ὁτουοῦν ἐμ-
ψύχου. Καὶ γὰρ ὀρθῶς ἔχει μὴ πᾶσαν τὴν ψυχήν τινος εἶ-
ναι οὐσίαν γε οὖσαν, ἀλλ’ εἶναι, ἣ μή τινός ἐστιν ὅλως, τὰς
δέ, ὅσαι τινός, γίγνεσθαί ποτε κατὰ συμβεβηκός. ῎Ισως δὲ
δεῖ λαβεῖν τὸ μέρος ἐν τοῖς τοιούτοις πῶς λέγεται σαϕέ-
στερον. Τὸ μὲν δὴ ὡς σωμάτων μέρος, εἴτε ὁμοειδὲς τὸ
σῶμα, εἴτε ἀνομοειδές, ἐατέον ἐκεῖνο μόνον ἐπισημηναμέ-
νους, ὡς ἐπὶ τῶν ὁμοιομερῶν ὅταν λέγηται μέρος, κατὰ
τὸν ὄγκον ἐστὶ τὸ μέρος, οὐ κατὰ τὸ εἶδος, οἷον τὴν λευ- 
κότητα· οὐ γὰρ ἡ ἐν τῷ μορίῳ τοῦ γάλακτος λευκότης  
μέρος ἐστὶ τῆς τοῦ παντὸς γάλακτος λευκότητος, ἀλλὰ  
μορίου μέν ἐστι λευκότης, μόριον δὲ οὐκ ἔστι λευκότη- 
τος· ἀμέγεθες γὰρ ὅλως καὶ οὐ ποσὸν ἡ λευκότης. ’Αλλὰ  
τοῦτο μὲν οὕτως. ῞Οταν δ’ ἐπὶ τῶν οὐ σωμάτων λέγωμεν  
μέρος, ἤτοι οὕτως ὡς ἐπὶ τῶν ἀριθμῶν λέγοιμεν ἄν, ὡς τὰ  
δύο τῶν δέκα· ἔστω δὲ ἐπὶ ψιλῶν μόνων τὸ λεγόμενον·  
ἢ ὡς κύκλου καὶ γραμμῆς μέρος, ἢ ὡς ἐπιστήμης μέρος  
τὸ θεώρημα. ’Επὶ μὲν δὴ τῶν μονάδων καὶ τῶν σχημάτων  
ἀνάγκη ὥσπερ ἐπὶ τῶν σωμάτων ἐλαττοῦσθαί τε τὸ ὅλον  
τῷ εἰς τὰ μέρη μερισμῷ, ἐλάττω τε τὰ μέρη ἕκαστα τῶν  
ὅλων εἶναι· ποσὰ γὰρ ὄντα καὶ τὸ εἶναι ἐν τῷ ποσῷ ἔχον- 
τα, οὐ τὸ αὐτοποσὸν ὄντα, μείζω καὶ ἐλάττω ἐξ ἀνάγκης  
γίνεται. Κατὰ δὴ ταῦτα οὐκ ἐνδέχεται ἐπὶ ψυχῆς τὸ  
μέρος λέγεσθαι. Οὔτε γὰρ ποσὸν οὕτως, ὡς δεκάδα τὴν  
πᾶσαν, τὴν δὲ μονάδα εἶναι· ἄλλα τε γὰρ πολλὰ καὶ ἄτοπα  
συμβήσεται, καὶ οὐχ ἕν τι τὰ δέκα, καὶ ἑκάστη αὐτῶν τῶν   
μονάδων ἢ ψυχὴ ἔσται, ἢ ἐξ ἀψύχων ἁπάντων ἡ ψυχή, καὶ  
ὅτι καὶ τὸ μέρος τῆς ὅλης ψυχῆς συγκεχώρηται ὁμοειδὲς  
εἶναι. Τὸ δὲ ἐπὶ τοῦ συνεχοῦς οὐκ ἀνάγκη τὸ μέρος, οἷον τὸ  
ὅλον ἐστίν, εἶναι, οἷον κύκλου ἢ τετραγώνου, ἢ οὐ πάν-
τα γε τὰ μόρια ὅμοια ἐϕ’ ὧν ἔστι λαβεῖν τὸ μέρος, οἷον  
ἐπὶ τῶν τριγώνων τρίγωνα, ἀλλὰ παραλλάσσοντα· τὴν δὲ  
ψυχὴν ὁμοειδῆ τίθενται εἶναι. Καὶ ἐπὶ γραμμῆς δὲ τὸ  
μὲν μέρος ἔχει τὸ γραμμὴ εἶναι, ἀλλὰ τῷ μεγέθει διαϕέρει  
καὶ ἐνταῦθα. ’Επὶ δὲ ψυχῆς ἡ διαϕορὰ τῷ μεγέθει εἰ  
λέγοιτο τῆς μερικῆς πρὸς τὴν ὅλην, ποσόν τι ἔσται καὶ  
σῶμα τὴν διαϕορὰν λαμβάνουσα καθὸ ψυχὴ παρὰ τοῦ  
ποσοῦ· ἀλλὰ ὑπέκειντο πᾶσαι ὅμοιαι καὶ ὅλαι. Φαίνεται δὲ  
οὐδὲ μεριζομένη οὕτως ὡς τὰ μεγέθη, οὐδ’ ἂν συγχωρή- 
σαιεν δὲ οὐδὲ αὐτοὶ κατατέμνεσθαι τὴν ὅλην εἰς μέρη·  
ἀναλώσουσι γὰρ τὴν ὅλην, καὶ ὄνομα μόνον ἔσται, εἰ μὴ  
ἀρχή τίς ποτε ἦν πᾶσα, ὡς εἰ οἴνου μερισθέντος εἰς πολλὰ
ἕκαστον τὸ ἐν ἑκάστῳ ἀμϕορεῖ λέγοι<το> μέρος οἴνου τοῦ ὅλου.
῏Αρ’ οὖν οὕτω μέρος ὡς θεώρημα τὸ τῆς ἐπιστήμης λέγε-
ται τῆς ὅλης ἐπιστήμης, αὐτῆς μὲν μενούσης οὐδὲν ἧττον,
τοῦ δὲ μερισμοῦ οἷον προϕορᾶς καὶ ἐνεργείας ἑκάστου
οὔσης; ’Εν δὴ τῷ τοιούτῳ ἕκαστον μὲν δυνάμει ἔχει τὴν ὅ-
λην ἐπιστήμην, ἡ δέ ἐστιν οὐδὲν ἧττον ὅλη. Εἰ δὴ οὕτως   
ἐπὶ ψυχῆς τῆς τε ὅλης καὶ τῶν ἄλλων, οὐκ ἂν ἡ ὅλη,  
ἧς τὰ τοιαῦτα μέρη, ἔσται τινός, ἀλλὰ αὐτὴ ἀϕ’ ἑαυτῆς·  
οὐ τοίνυν οὐδὲ τοῦ κόσμου, ἀλλά τις καὶ αὕτη τῶν  
ἐν μέρει. Μέρη ἄρα πᾶσαι μιᾶς ὁμοειδεῖς οὖσαι. ’Αλλὰ  
πῶς ἡ μὲν κόσμου, αἱ δὲ μερῶν τοῦ κόσμου;  
@C[3]
’Αλλ’ ἆρα οὕτω μέρη, ὥσπερ ἂν καὶ ἐϕ’ ἑνὸς ζῴου  
τις εἴποι τὴν ἐν τῷ δακτυλίῳ ψυχὴν μέρος τῆς ἐν τῷ παν-  
τὶ ζῴῳ ὅλης; ’Αλλ’ οὗτός γε ὁ λόγος ἢ οὐδεμίαν ποιεῖ ψυ-
χὴν ἔξω σώματος γίγνεσθαι, ἢ πᾶσαν οὐκ ἐν σώματι, ἀλλ’
ἔξω τοῦ σώματος τοῦ κόσμου τὴν τοῦ παντὸς λεγομένην.  
Τοῦτο δὲ σκεπτέον· νῦν δὲ ὡς λέγοιτο ἂν κατὰ τὴν εἰκόνα  
ἐξεταστέον. Εἰ γὰρ ἡ τοῦ παντὸς παρέχει αὑτὴν πᾶσι τοῖς  
ἐν μέρει ζῴοις, καὶ οὕτω μέρος ἑκάστη, διαιρεθεῖσα μὲν  
οὐκ ἂν αὑτὴν ἑκάστῳ παρέχοι, ἡ αὐτὴ δὲ πανταχοῦ ἔσται  
ἡ ὅλη, μία καὶ ἡ αὐτὴ ἐν πολλοῖς ἅμα οὖσα. Τοῦτο δὲ   
οὐκέτ’ ἂν τὴν μὲν ὅλην, τὴν δὲ μέρος ἂν εἶναι παράσχοιτο,  
καὶ μάλιστα οἷς τὸ αὐτὸ δυνάμεως πάρεστιν· <εἰσὶ γὰρ
ἐν ἀμϕοτέραις ἅρασαι>. ’Επεὶ καὶ οἷς ἄλλο ἔργον, τῷ
δὲ ἄλλο, οἷον ὀϕθαλμοῖς καὶ ὠσίν, οὐ μόριον ἄλλο ψυ-
χῆς ὁράσει, ἄλλο δὲ ὠσὶ λεκτέον παρεῖναι - ἄλλων δὲ
τὸ μερίζειν οὕτως - ἀλλὰ τὸ αὐτό, κἂν ἄλλη δύναμις  
ἐν ἑκατέροις ἐνεργῇ· [εἰσὶ γὰρ ἐν ἀμϕοτέραις ἅπα-
σαι·] τῷ δὲ τὰ ὄργανα διάϕορα εἶναι διαϕόρους τὰς  
ἀντιλήψεις γίνεσθαι, πάσας μέντοι εἰδῶν εἶναι † εἰς εἶδος  
πάντα δυνάμενον μορϕοῦσθαι †. Δηλοῖ δὲ καὶ τὸ εἰς ἓν  
ἀναγκαῖον εἶναι πάντα ἰέναι. Τῶν δὲ ὀργάνων, δι’ ὧν, μὴ   
<πάντα> πάντα δύνασθαι δέξασθαι, καὶ τὰ μὲν παθή-
ματα διάϕορα γίνεσθαι τοῖς ὀργάνοις, τὴν δὲ κρίσιν 
παρὰ τοῦ αὐτοῦ οἷον δικαστοῦ καὶ τοὺς λόγους τοὺς λεγο-
μένους καὶ τὰ πραχθέντα κατανενοηκότος. ’Αλλ’ ὅτι ἕν
γε πανταχοῦ, εἴρηται, καὶ ἐν τοῖς διαϕόροις τῶν ἔργων.
Εἴ τε ὡς αἱ αἰσθήσεις, οὐκ ἔνι ἕκαστον αὐτὸν νοεῖν,
ἀλλ’ ἐκείνην· εἰ δ’ οἰκεία ἦν ἡ νόησις, ἐϕ’ ἑαυτῆς ἑκά-
στη. ῞Οταν δὲ καὶ λογικὴ ᾖ ψυχή, καὶ οὕτω λογικὴ ὡς
<ἡ> ὅλη λέγεται, τὸ λεγόμενον μέρος ταὐτόν, ἀλλ’ οὐ μέ-
ρος ἔσται τοῦ ὅλου.  
@C[4]
Τί οὖν ϕατέον, εἰ οὕτω μία, ὅταν τις ζητῇ τὸ  
ἐντεῦθεν πρῶτον μὲν ἀπορῶν, εἰ οἷόν τε οὕτως ἓν ἅμα ἐν  
πᾶσιν, ἔπειτα, ὅταν ἐν σώματι ᾖ, ἡ δὲ μὴ ἐν σώματι;  
῎Ισως γὰρ ἀκολουθήσει ἀεὶ ἐν σώματι πᾶσαν εἶναι καὶ  
μάλιστα τὴν τοῦ παντός· οὐ γὰρ ὥσπερ ἡ ἡμετέρα λέγεται  
καταλείπειν τὸ σῶμα· καίτοι τινές ϕασι τόδε μὲν καταλεί- 
ψειν, οὐ πάντη δὲ ἔξω σώματος ἔσεσθαι. ῎Αλλ’ εἰ πάντη  
ἔξω σώματος ἔσται, πῶς ἡ μὲν καταλείψει, ἡ δὲ οὔ, ἡ αὐ- 
τὴ οὖσα; ’Επὶ μὲν οὖν τοῦ νοῦ ἑτερότητι χωριζομένου ἑαυ-
τοῦ κατὰ μέρη μάλιστα ἀπ’ ἀλλήλων, ὄντων δὲ ὁμοῦ ἀεί -  
ἀμέριστος γὰρ ἂν εἴη αὕτη ἡ οὐσία - οὐδεμία τοιαύτη  
ἂν ἀπορία κατέχοι· ἐπὶ δὲ τῆς ψυχῆς τῆς λεγομένης  
μεριστῆς εἶναι κατὰ σώματα τοῦτο τὸ ἕν τι εἶ-
ναι πάσας πολλὰς ἂν ἔχοι ἀπορίας· εἰ μή τις τὸ μὲν ἓν  
στήσειεν ἐϕ’ ἑαυτοῦ μὴ πῖπτον εἰς σῶμα, εἶτ’ ἐξ ἐκείνου   
τὰς πάσας, τήν τε τοῦ ὅλου καὶ τὰς ἄλλας, μέχρι τινὸς  
οἷον συνούσας <ἀλλήλαις> καὶ μίαν τῷ μηδενός τινος  
γίνεσθαι, τοῖς δὲ πέρασιν αὐτῶν ἐξηρτημένας [καὶ συνού-  
σας ἀλλήλαις] πρὸς τὸ ἄνω ὡδὶ καὶ ὡδὶ ἐπιβάλλειν, οἷον
ϕωτὸς δὴ πρὸς τῇ γῇ μεριζομένου κατ’ οἴκους καὶ οὐ
μεμερισμένου, ἀλλ’ ὄντος ἑνὸς οὐδὲν ἧττον. Καὶ τὴν μὲν
τοῦ παντὸς ἀεὶ ὑπερέχειν τῷ μηδὲ εἶναι αὐτῇ τὸ κατελ-
θεῖν μηδὲ τῷ κάτω μηδὲ ἐπιστροϕὴν τῶν τῇδε, τὰς δ’  
ἡμετέρας τῷ τε εἶναι ἀϕωρισμένον αὐταῖς τὸ μέρος ἐν  
τῷδε καὶ τῇ ἐπιστροϕῇ τοῦ προσδεομένου ϕροντίσεως,  
τῆς μὲν οὖν ἐοικυίας τῇ ἐν ϕυτῷ μεγάλῳ ψυχῇ, ἣ ἀπό- 
νως τὸ ϕυτὸν καὶ ἀψόϕως διοικεῖ, τοῦ κατωτάτω τῆς  
ψυχῆς τοῦ παντός, τοῦ δὲ ἡμῶν κάτω, οἷον εἰ εὐλαὶ ἐν  
σαπέντι μέρει τοῦ ϕυτοῦ γίγνοιντο· οὕτω γὰρ τὸ σῶμα  
τὸ ἔμψυχον ἐν τῷ παντί. Τῆς δὲ ἄλλης ψυχῆς τῆς ὁμο- 
ειδοῦς τῷ ἄνω τῆς ὅλης, οἷον εἴ τις γεωργὸς ἐν ϕροντίδι  
τῶν ἐν τῷ ϕυτῷ εὐλῶν γίνοιτο καὶ ταῖς μερίμναις πρὸς  
τῷ ϕυτῷ γίγνοιτο, ἢ εἴ τις ὑγιαίνοντα μὲν καὶ μετὰ τῶν  
ἄλλων τῶν ὑγιαινόντων ὄντα πρὸς ἐκείνοις εἶναι λέγοι,  
πρὸς οἷς ἐστιν ἢ πράττων ἢ θεωρίαις ἑαυτὸν παρέχων,  
νοσήσαντος δὲ καὶ πρὸς ταῖς τοῦ σώματος θεραπείαις  
ὄντος πρὸς τῷ σώματι εἶναι καὶ τοῦ σώματος γεγονέναι.   
@C[5]
’Αλλὰ πῶς ἔτι ἡ μὲν σή, ἡ δὲ τοῦδε, ἡ δὲ ἄλλου  
ἔσται; ἆρ’ οὖν τοῦδε μὲν κατὰ τὸ κάτω, οὐ τοῦδε δέ, ἀλλ’  
ἐκείνου κατὰ τὸ ἄνω; ’Αλλ’ οὕτω γε Σωκράτης μὲν ἔσται  
ὅταν ἐν σώματι καὶ ἡ Σωκράτους ψυχή· ἀπολεῖται δέ, ὅταν  
μάλιστα γένηται ἐν τῷ ἀρίστῳ. ῍Η ἀπολεῖται οὐδὲν τῶν  
ὄντων· ἐπεὶ κἀκεῖ οἱ νόες οὐκ ἀπολοῦνται, ὅτι μή εἰσι  
σωματικῶς μεμερισμένοι, εἰς ἕν, ἀλλὰ μένει ἕκαστον ἐν  
ἑτερότητι ἔχον τὸ αὐτὸ ὅ ἐστιν εἶναι. Οὕτω τοίνυν καὶ  
ψυχαὶ ἐϕεξῆς καθ’ ἕκαστον νοῦν ἐξηρτημέναι, λόγοι  
νῶν οὖσαι καὶ ἐξειλιγμέναι μᾶλλον ἢ ἐκεῖνοι, οἷον πολὺ ἐξ  
ὀλίγου γενόμεναι, συναϕεῖς τῷ ὀλίγῳ οὖσαι ἀμερεστέρῳ  
ἐκείνων ἑκάστῳ, μερίζεσθαι ἤδη θελήσασαι καὶ οὐ δυνά- 
μεναι εἰς πᾶν μερισμοῦ ἰέναι, τὸ ταὐτὸν καὶ ἕτερον σῴ- 
ζουσαι, μένει τε ἑκάστη ἓν καὶ ὁμοῦ ἓν πᾶσαι. Εἴρηται  
δὴ κεϕάλαιον τοῦ λόγου, ὅτι ἐκ μιᾶς, καὶ αἱ ἐκ μιᾶς πολ-
λαὶ κατὰ τὰ αὐτὰ τῷ νῷ, [κατὰ τὰ αὐτὰ] μερισθεῖσαι καὶ  
οὐ μερισθεῖσαι, καὶ λόγος εἷς τοῦ νοῦ ἡ μένουσα καὶ ἀπ’
αὐτῆς λόγοι μερικοὶ καὶ ἄυλοι, ὥσπερ ἐκεῖ.  
@C[6]
Διὰ τί δὲ ἡ μὲν τοῦ παντὸς ψυχὴ ὁμοειδὴς οὖσα  
πεποίηκε κόσμον, ἡ δὲ ἑκάστου οὔ, ἔχουσα καὶ αὐτὴ πάν- 
τα ἐν ἑαυτῇ; Τὸ γὰρ δύνασθαι ἐν πολλοῖς γίνεσθαι ἅμα  
καὶ εἶναι εἴρηται. Νῦν δὲ λεκτέον - τάχα γὰρ καὶ πῶς   
ταὐτὸν ἐν ἄλλῳ καὶ ἄλλῳ τὸ μὲν τοδί, τὸ δὲ τοδὶ ποιεῖ ἢ  
πάσχει ἢ ἄμϕω, γνωσθήσεται· ἢ καθ’ αὑτό γε τοῦτο ἐπι- 
σκεπτέον - πῶς οὖν καὶ διὰ τί κόσμον πεποίηκεν, αἱ δὲ  
μέρος τι κόσμου διοικοῦσιν; ῍Η θαυμαστὸν οὐδὲν τοὺς  
τὴν αὐτὴν ἐπιστήμην ἔχοντας τοὺς μὲν πλειόνων, τοὺς δὲ  
ἐλαττόνων ἄρχειν. ’Αλλὰ διὰ τί, εἰπεῖν ἂν ἔχοι τις. ’Αλλ’  
ἔστιν, εἴποι τις ἄν, καὶ ψυχῶν διαϕορά, ἢ μᾶλλον, καθὸ  
ἡ μὲν οὐκ ἀπέστη τῆς ὅλης, ἀλλ’ ἔσχεν ἐκεῖ οὖσα περὶ  
αὐτὴν τὸ σῶμα, αἱ δὲ ἤδη ὄντος οἷον ἀδελϕῆς ψυχῆς  
ἀρχούσης μοίρας διέλαχον, οἷον προπαρασκευασάσης ταύ- 
της αὐταῖς οἰκήσεις. ῎Εστι δὲ καὶ τὴν μὲν πρὸς τὸν  
ὅλον νοῦν ἰδεῖν, τὰς δὲ μᾶλλον πρὸς τοὺς αὑτῶν τοὺς ἐν  
μέρει. Τάχα δ’ ἂν καὶ αὗται δύναιντο ποιεῖν, τῆς δὲ ποιη- 
σάσης οὐκέτι οἷόν τε καὶ αὐταῖς, πρώτης ἐκείνης ἀρξάσης.  
Τὸ δ’ αὐτὸ ἄν τις ἠπόρησε, καὶ εἰ ἡτισοῦν καὶ ἄλλη πρώτη  
κατεῖχε. Βέλτιον δὲ λέγειν τῷ ἐξηρτῆσθαι μᾶλλον τῶν ἄνω·  
τῶν γὰρ ἐκεῖ νενευκότων ἡ δύναμις μείζων. Σῴζουσαι 
γὰρ αὑτὰς ἐπ’ ἀσϕαλοῦς ἐκ τοῦ ῥᾴστου ποιοῦσι· δυνάμεως  
γὰρ μείζονος μὴ πάσχειν ἐν οἷς ποιεῖ· ἡ δὲ δύναμις ἐκ τοῦ  
ἄνω μένειν. Μένουσα οὖν ἐν αὐτῇ ποιεῖ προσιόντων, αἱ  
δὲ αὐταὶ προσῆλθον. ’Απέστησαν οὖν εἰς βάθος. ῍Η πολὺ  
αὐτῶν καθελκυσθὲν συνεϕειλκύσατο καὶ αὐτὰς ταῖς γνώ- 
μαις εἰς τὸ κάτω εἶναι. Τὸ γὰρ δευτέρας καὶ τρίτας  
τῷ ἐγγύθεν καὶ τῷ πορρώτερον ὑπονοητέον εἰρῆσθαι, ὥσ-  
περ καὶ παρ’ ἡμῖν οὐχ ὁμοίως πάσαις ψυχαῖς ὑπάρχει τὸ  
πρὸς τὰ ἐκεῖ, ἀλλ’ οἱ μὲν ἑνοῖντο ἄν, οἱ δὲ βάλλοιεν ἂν ἐγ-
γὺς ἐϕιέμενοι, οἷς δὲ ἧττον ἂν ἔχοι τοῦτο, καθὸ ταῖς δυνά- 
μεσιν οὐ ταῖς αὐταῖς ἐνεργοῦσιν, ἀλλ’ οἱ μὲν τῇ πρώτῃ,  
οἱ δὲ τῇ μετ’ ἐκείνην, οἱ δὲ τῇ τρίτῃ, ἁπάντων τὰς πάσας  
ἐχόντων.  
@C[7]
Ταῦτα μὲν οὖν ταύτῃ. ’Αλλὰ τὸ ἐν Φιλήβῳ λεχθὲν  
παρέχον ὑπόνοιαν μοίρας τῆς τοῦ παντὸς τὰς ἄλλας  
εἶναι; Βούλεται δὲ ὁ λόγος οὐ τοῦτο, ὅ τις οἴεται, ἀλλ’  
ὅπερ ἦν χρήσιμον αὐτῷ τότε, καὶ τὸν οὐρανὸν ἔμψυχον  
εἶναι. Τοῦτο οὖν πιστοῦται λέγων, ὡς ἄτοπον τὸν οὐρανὸν  
ἄψυχον λέγειν ἡμῶν, οἳ μέρος σώματος ἔχομεν τοῦ παντός,  
ψυχὴν ἐχόντων. Πῶς γὰρ ἂν τὸ μέρος ἔσχεν ἀψύχου τοῦ  
παντὸς ὄντος; Δῆλον δὲ μάλιστα τὸ τῆς γνώμης αὐτοῦ  
ἐν Τιμαίῳ ποιεῖ, οὗ γενομένης τῆς ψυχῆς τοῦ παντὸς  
ὕστερον τὰς ἄλλας ποιεῖ ἐκ τοῦ αὐτοῦ μιγνύων κρατῆρος,  
ἀϕ’ οὗ καὶ ἡ τῶν ὅλων, ὁμοειδῆ ποιῶν καὶ τὴν ἄλλην, τὴν  
δὲ διαϕορὰν δευτέροις καὶ τρίτοις διδούς. Τὸ δὲ ἐν τῷ  
Φαίδρῳ "ψυχὴ πᾶσα παντὸς ἐπιμελεῖται τοῦ ἀ- 
ψύχου"; Τί γὰρ ἂν εἴη, ὃ σώματος τὴν ϕύσιν διοικεῖ καὶ ἢ  
πλάττει ἢ τάττει ἢ ποιεῖ ἢ ψυχή; Καὶ οὐχ ἡ μὲν πέϕυκε  
τοῦτο δύνασθαι, ἡ δὲ οὔ. ‘Η μὲν οὖν τελεία, ϕησίν, ἡ τοῦ  
παντὸς μετεωροποροῦσα οὐ δῦσα, ἀλλ’ οἷον ἐποχουμέ-
νη, εἰς τὸν κόσμον ποιεῖ καὶ ἥτις ἂν τελεία ᾖ, οὕτω διοι-
κεῖ. "‘Η δὲ πτερορρυήσασα" εἰπὼν ἄλλην ταύτην παρ’  
ἐκείνην ποιεῖ. Τὸ δὲ συνέπεσθαι τῇ τοῦ παντὸς περιϕορᾷ   
καὶ ἤθη ἐκεῖθεν κομίζεσθαι καὶ πάσχειν παρ’ αὐτοῦ οὐδὲν  
ἂν εἴη σημεῖον τοῦτο τοῦ μέρη τὰς ἡμετέρας εἶναι. ‘Ικανὴ  
γὰρ ψυχὴ καὶ παρὰ ϕύσεως τόπων πολλὰ ἀπομάττεσθαι  
καὶ ὑδάτων καὶ ἀέρος· καὶ πόλεων διάϕοροι οἰκήσεις καὶ  
τῶν σωμάτων αἱ κράσεις. Καί τι ἔϕαμεν ἔχειν ἐν τῷ παντὶ  
ὄντες τῆς τοῦ ὅλου ψυχῆς, καὶ παρὰ τῆς περιϕορᾶς συν- 
εχωροῦμεν τὸ πάσχειν, ἀλλ’ ἀντετίθεμεν ἄλλην ψυχὴν  
πρὸς ταῦτα καὶ μάλιστα τῇ ἀντιστάσει δεικνυμένην ἄλ-
λην. Τὸ δ’ ὅτι εἴσω γεννώμεθα ἐν αὐτῷ, καὶ ἐπὶ τῶν  
μητρῶν ϕαμὲν ἑτέραν εἶναι οὐ τὴν τῆς μητρὸς τὴν
ἐπεισιοῦσαν.  
@C[8]
Ταῦτα μὲν οὖν οὕτως ἂν ἔχοι λύσεως καὶ τοῦ τῆς  
συμπαθείας μὴ ἐμποδίζοντος τὸν λόγον· ἐκ γὰρ τῆς αὐτῆς  
πᾶσαι οὖσαι, ἐξ ἧς καὶ ἡ τοῦ ὅλου, συμπαθεῖς. Καὶ γὰρ  
εἴρηται, ὅτι καὶ μία καὶ πολλαί. Περὶ δὲ τοῦ μέρους πρὸς  
τὸ ὅλον τῆς διαϕορᾶς ὅπως, εἴρηται. Εἴρηται δὲ καὶ ὅλως  
περὶ διαϕορᾶς ψυχῆς καὶ νῦν συντόμως λεγέσθω, ὅτι καὶ  
παρὰ τὰ σώματα μὲν ἂν γίγνοιτο διαϕέρειν καὶ ἐν τοῖς  
ἤθεσι μάλιστα καὶ ἐν τοῖς τῆς διανοίας ἔργοις καὶ ἐκ τῶν  
προβεβιωμένων βίων· κατὰ γὰρ τοὺς προβεβιωμένους ϕησὶ  
τὰς αἱρέσεις ταῖς ψυχαῖς γίγνεσθαι. Εἰ δέ τις ϕύσιν ψυχῆς  
ὅλως λαμβάνοι, καὶ ἐν ταύταις εἴρηνται αἱ διαϕοραί,  
ἐν οἷς καὶ δεύτερα καὶ τρίτα ἐλέγετο, καὶ ὅτι πάντα πᾶσαι,  
κατὰ δὲ τὸ ἐνεργῆσαν ἐν αὐτῇ ἑκάστη· τοῦτο δὲ τῷ τὴν  
μὲν ἑνοῦσθαι ἐνεργείᾳ, τὴν δὲ ἐν γνώσει <εἶναι>, τὴν δὲ ἐν ὀρέ-
ξει, καὶ ἐν τῷ ἄλλην ἄλλα βλέπειν καὶ ἅπερ βλέπει εἶ-
ναι καὶ γίγνεσθαι· καὶ τὸ πλῆρες δὲ ταῖς ψυχαῖς καὶ τέλειον
οὐχὶ ταὐτὸν πάσαις. ’Αλλ’ εἰ ποικίλον τὸ ὅλον σύνταγμα
αὐταῖς - εἷς γὰρ πᾶς λόγος πολὺς καὶ ποικίλος, ὥσπερ
ζῷον ψυχικὸν πολλὰς μορϕὰς ἔχον - εἰ δὴ τοῦτο, καὶ σύν- 
ταξίς ἐστι, καὶ οὐ διέσπασται τὰ ὄντα ὅλως ἀπ’ ἀλλήλων,  
οὐδὲ τὸ εἰκῆ ἐν τοῖς οὖσιν, ὅπου μηδὲ ἐν τοῖς σώμασι,  
καὶ ἀριθμόν τινα ἀκόλουθόν ἐστιν εἶναι. Καὶ γὰρ αὖ  
ἑστάναι δεῖ τὰ ὄντα, καὶ τὰ αὐτὰ τὰ νοητὰ εἶναι, καὶ  
ἕκαστον ἓν ἀριθμῷ εἶναι· οὕτω γὰρ τὸ τόδε. Τοῖς μὲν  
γὰρ τῶν σωμάτων τῷ ϕύσει τοῦ καθέκαστον ῥέοντος  
ἅτε ἐπακτοῦ τοῦ εἴδους ὄντος τὸ εἶναι κατ’ εἶδος ἀεὶ  
ὑπάρχει μιμήσει τῶν ὄντων, τοῖς δὲ ἅτε οὐκ ἐκ συν- 
θέσεως οὖσι τὸ εἶναί ἐστιν ἐν τῷ ὅ ἐστιν ἀριθμῷ ἕν, ὅπερ  
ἐξ ἀρχῆς ὑπάρχει, καὶ οὔτε γίνεται ὃ μὴ ἦν, οὔτε ὅ  
ἐστιν οὐκ ἔσται. ’Επεὶ καὶ εἰ ποιοῦν τι ἔσται αὐτά, ἐκ  
μὲν ὕλης οὐκ ἄν· εἰ δὲ καὶ τοῦτο, δεῖ τι καὶ ἐξ αὐτοῦ  
οὐσιῶδες προσθεῖναι· ὥστε μεταβολὴ περὶ αὐτὸ ἐκεῖνο  
ἔσται, εἰ νῦν πλέον ποιεῖ ἢ ἔλαττον. Καὶ διὰ τί νῦν, ἀλλ’  
οὐκ ἀεὶ οὕτως; Καὶ τὸ γενόμενον δὲ οὐκ ἀίδιον, εἴπερ  
πλέον καὶ ἔλαττον· κεῖται δὲ ἡ ψυχὴ τοιοῦτον. Πῶς οὖν  
ἄπειρον, εἰ στήσεται; ῍Η τῇ δυνάμει τὸ ἄπειρον, ὅτι ἡ  
δύναμις ἄπειρος, οὐχ ὡς μερισθησομένης εἰς ἄπειρον.  
’Επεὶ καὶ ὁ θεὸς οὐ πεπερασμένος. Καὶ αὗται τοίνυν οὐ  
πέρατι ἀλλοτρίῳ ἐστὶν ἑκάστη ὅ ἐστιν, οἷον τοσαύτη, ἀλλ’  
αὐτή ἐστιν ὅσον θέλει, καὶ οὐ μή ποτε γένηται προïοῦσα  
ἔξω αὐτῆς, ἀλλὰ ϕθάνει μὲν πανταχοῦ, ὃ πέϕυκεν αὐτῆς  
ἐπὶ τὰ σώματα [εἰς τὰ σώματα] ϕθάνειν· οὐ μὴν διέσπασται 
ἀϕ’ ἑαυτῆς, ὅταν ᾖ καὶ ἐν τῷ δακτυλίῳ καὶ ἐν τῷ ποδί.   
Οὕτω δὴ καὶ ἐν τῷ παντί, εἰς ὃ ἂν ϕθάνῃ, ἐν ἄλλῳ καὶ ἄλλῳ  
μέρει ϕυτοῦ καὶ ἀποτετμημένου, ὥστε εἶναι καὶ ἐν τῷ ἐξ  
ἀρχῆς ϕυτῷ καὶ τῷ ἀπ’ αὐτοῦ τετμημένῳ· ἓν γὰρ τὸ σῶμα  
τοῦ παντός, καὶ ὡς ἐν ἑνί ἐστιν αὐτοῦ πανταχοῦ. Καὶ  
σαπέντος δὲ ζῴου εἰ πολλὰ ἐξ αὐτοῦ, ἐκείνη μὲν οὐκέτι  
ἐστὶν ἡ τοῦ παντὸς ζῴου ψυχὴ ἐν τῷ σώματι· οὐ γὰρ  
ἔχει αὖ τὸ δεκτικὸν αὐτῆς· οὐ γὰρ ἂν ἀπέθανε. Τὰ δὲ ἐκ  
τῆς ϕθορᾶς ἐπιτηδείως ἔχοντα πρὸς γενέσεις ζῴων, τὰ μὲν  
τῶνδε, τὰ δὲ τῶνδε, ἴσχει ψυχὴν οὐδενὸς ὄντος ὅτου  
ἀποστατεῖ, ὄντος δὲ τοῦ μὲν δέχεσθαι, τοῦ δὲ μὴ δέχεσθαι  
δυναμένου. Καὶ τὰ γιγνόμενα οὕτως ἔμψυχα οὐ πλείους  
ἐποίησε ψυχάς· ἐξήρτηται γὰρ τῆς μιᾶς, ἣ μένει μία·  
ὥσπερ καὶ ἐν ἡμῖν ἀποτεμνομένων τινῶν, ἄλλων δὲ ἀντ’  
αὐτῶν ϕυομένων, τῶν μὲν ἀπέστη ἡ ψυχή, τοῖς δὲ προσ-
εγένετο, ἕως ἡ μία μένει. ’Εν δὲ τῷ παντὶ μένει ἀεὶ ἡ
μία· τὰ δὲ ἐντὸς τὰ μὲν ἴσχει, τὰ δὲ ἀποτίθεται, τῶν
αὐτῶν ψυχικῶν μενόντων.  
@C[9]
’Αλλὰ <καὶ> πῶς ἐγγίγνεται σώματι ψυχή, ζητη-
τέον. Τίς ὁ τρόπος [καὶ πῶς]; Οὐχ ἧττον γὰρ καὶ τοῦτο
θαυμάσαι τε καὶ ζητῆσαι ἄξιον. ’Επεὶ τοίνυν διττὸς ὁ τρό-
πος τῆς εἰς σῶμα ψυχῆς εἰσόδου - ἡ μὲν γὰρ γίνεται ψυχῇ
ἐν σώματι οὔσῃ τῇ τε μετενσωματουμένῃ καὶ τῇ ἐκ σώμα-
τος ἀερίνου ἢ πυρίνου εἰς γήινον γινομένῃ, ἣν δὴ μετενσω-
μάτωσιν οὐ λέγουσιν εἶναι, ὅτι ἄδηλον τὸ ἀϕ’ οὗ ἡ εἴσκρι-
σις, ἡ δὲ ἐκ τοῦ ἀσωμάτου εἰς ὁτιοῦν σῶμα, ἣ δὴ καὶ πρώτη
ἂν εἴη ψυχῇ κοινωνία σώματι - ὀρθῶς ἂν ἔχοι ἐπισκέψα-
σθαι περὶ ταύτης, τί ποτέ ἐστι τὸ γινόμενον πάθος τότε,  
ὅτε ψυχὴ καθαρὰ οὖσα σώματος πάντη ἴσχει περὶ αὐτὴν  
σώματος ϕύσιν. Περὶ μὲν δὴ τῆς τοῦ παντός - ἐντεῦθεν  
γὰρ ἴσως <εἰκὸς> ἄρξασθαι, μᾶλλον δὲ ἀναγκαῖον τυγχά-
νει - δεῖ δὴ τῷ λόγῳ τὴν εἴσοδον καὶ τὴν ἐμψύχωσιν δι-
δασκαλίας καὶ τοῦ σαϕοῦς χάριν γίγνεσθαι νομίζειν. ’Επεὶ
οὐκ ἦν ὅτε οὐκ ἐψύχωτο τόδε τὸ πᾶν, οὐδὲ ἦν ὅτε σῶμα
ὑϕειστήκει ψυχῆς ἀπούσης, οὐδὲ ὕλη ποτὲ ὅτε ἀκόσμητος
ἦν· ἀλλ’ ἐπινοῆσαι ταῦτα χωρίζοντας αὐτὰ ἀπ’ ἀλλήλων
τῷ λόγῳ οἷόν τε. ῎Εξεστι γὰρ ἀναλύειν τῷ λόγῳ καὶ τῇ
διανοίᾳ πᾶσαν σύνθεσιν. ’Επεὶ τό γε ἀληθὲς ὧδε ἔχει· σώ-
ματος μὲν μὴ ὄντος οὐδ’ ἂν προέλθοι ψυχή, ἐπεὶ οὐδὲ τό-
πος ἄλλος ἐστίν, ὅπου πέϕυκεν εἶναι. Προιέναι δὲ εἰ μέλλοι,
γεννήσει ἑαυτῇ τόπον, ὥστε καὶ σῶμα. Τῆς δὴ στάσεως αὐ-
τῆς ἐν αὐτῇ τῇ στάσει οἱονεὶ ῥωννυμένης οἷον πολὺ ϕῶς
ἐκλάμψαν ἐπ’ ἄκροις τοῖς ἐσχάτοις τοῦ πυρὸς σκότος
ἐγίνετο, ὅπερ ἰδοῦσα ἡ ψυχή, ἐπείπερ ὑπέστη, ἐμόρϕωσεν
αὐτό. Οὐ γὰρ ἦν θεμιτὸν γειτονοῦν τι αὐτῇ λόγου ἄμοιρον
εἶναι, οἷον ἐδέχετο τὸ λεγόμενον "ἀμυδρὸν ἐν ἀμυδρῷ" τῷ
γενομένῳ. Γενόμενος δὴ οἷον οἶκός τις καλὸς καὶ ποικίλος  
οὐκ ἀπετμήθη τοῦ πεποιηκότος, οὐδ’ αὖ ἐκοίνωσεν αὐτὸν  
αὐτῇ, ἀλλὰ πανταχοῦ πᾶς ἄξιος ἐπιμελείας νομισθεὶς  
ὠϕελίμου μὲν ἑαυτῷ τῷ εἶναι καὶ τῷ καλῷ, ὅσον δὴ τοῦ  
εἶναι δυνατὸν ἦν αὐτῷ μεταλαμβάνειν, ἀβλαβοῦς δὲ τῷ   
ἐϕεστηκότι· ἄνω γὰρ μένων ἐπιστατεῖ· ἔμψυχος τῷ  
τοιούτῳ τρόπῳ, ἔχων ψυχὴν οὐχ αὑτοῦ, ἀλλ’ αὑτῷ, κρα- 
τούμενος οὐ κρατῶν, καὶ ἐχόμενος ἀλλ’ οὐκ ἔχων. Κεῖται  
γὰρ ἐν τῇ ψυχῇ ἀνεχούσῃ αὐτὸν καὶ οὐδὲν ἄμοιρόν ἐστιν  
αὐτῆς, ὡς ἂν ἐν ὕδασι δίκτυον τεγγόμενον ζῴη, οὐ δυ- 
νάμενον δὲ αὑτοῦ ποιεῖσθαι ἐν ᾧ ἐστιν· ἀλλὰ τὸ μὲν  
δίκτυον ἐκτεινομένης ἤδη τῆς θαλάσσης συνεκτέταται,  
ὅσον αὐτὸ δύναται· οὐ γὰρ δύναται ἀλλαχόθι ἕκαστον τῶν  
μορίων ἢ ὅπου κεῖται εἶναι. ‘Η δὲ τοσαύτη ἐστὶ τὴν ϕύσιν,  
ὅτι μὴ τοσήδε, ὥστε πᾶν τὸ σῶμα καταλαμβάνειν τῷ αὐ-  
τῷ, καὶ ὅπου ἂν ἐκταθῇ ἐκεῖνο, ἐκεῖ ἐστι· καὶ εἰ μὴ εἴη δὲ  
ἐκεῖνο, οὐδὲν ἂν αὐτῇ εἰς μέγεθος μέλοι· ἔστι γὰρ ἥτις  
ἐστί. Τοσοῦτον γάρ ἐστι τὸ πᾶν, ὅπου ἐστὶν αὐτή, καὶ  
ὁρίζεται τῷ ὅσον, εἰς ὅσον προιὸν σῴζουσαν αὐτὴν αὐτὸ  
ἔχει. Καὶ τοσαύτη ἐστὶν ἡ σκιά, ὅσος ὁ λόγος ὁ παρ’  
αὐτῆς. ‘Ο δὲ λόγος τοιοῦτος ἦν, ὡς μέγεθος τοσοῦτον  
ἐργάσασθαι, ὅσον τὸ εἶδος αὐτοῦ ἐβούλετο μέγεθος ἐργά- 
σασθαι.  
@C[10]
Οὕτω δὴ ἀκούσαντας χρὴ πάλιν ἐπὶ τὸ ἀεὶ οὕτως  
ἐλθόντας ὁμοῦ λαβεῖν πάντα ὄντα· οἷον τὸν ἀέρα, τὸ ϕῶς,  
τὸν ἥλιον, ἢ τὴν σελήνην καὶ τὸ ϕῶς καὶ πάλιν τὸν ἥλιον  
ὁμοῦ πάντα, τάξιν δὲ πρώτων καὶ δευτέρων καὶ τρίτων  
ἔχοντα, καὶ ἐνταῦθα ψυχὴν ἀεὶ ἑστῶσαν ἢ τὰ πρῶτα  
καὶ τὰ ἐϕεξῆς ὡς πυρὸς ἔσχατα, εἰς ὕστερον τοῦ πρώτου  
ἐκ τοῦ ἐσχάτου νοουμένου πυρὸς σκιᾶς, εἶτα ἐπιϕω-  
τιζομένου ἅμα καὶ τούτου, ὥστε οἷον εἶδος ἐπιθεῖν  
τῷ ἐπιβληθέντι πρώτῳ γενομένῳ παντάπασιν ἀμυδρῷ.  
’Εκοσμεῖτο δὲ κατὰ λόγον ψυχῆς δυνάμει ἐχούσης ἐν  
αὐτῇ δι’ ὅλης δύναμιν κατὰ λόγους κοσμεῖν· οἷα καὶ οἱ ἐν  
σπέρμασι λόγοι πλάττουσι καὶ μορϕοῦσι τὰ ζῷα οἷον  
μικρούς τινας κόσμους. ῞Ο τι γὰρ ἂν ἐϕάψηται ψυχῆς,  
οὕτω ποιεῖται ὡς ἔχει ϕύσεως ψυχῆς ἡ οὐσία· ἡ δὲ ποιεῖ  
οὐκ ἐπακτῷ γνώμῃ οὐδὲ βουλὴν ἢ σκέψιν ἀναμείνασα·  
οὕτω γὰρ ἂν οὐ κατὰ ϕύσιν, ἀλλὰ κατ’ ἐπακτὸν τέχνην ἂν  
ποιοῖ. Τέχνη γὰρ ὑστέρα αὐτῆς καὶ μιμεῖται ἀμυδρὰ καὶ  
ἀσθενῆ ποιοῦσα μιμήματα, παίγνια ἄττα καὶ οὐ πολλοῦ  
ἄξια, μηχαναῖς πολλαῖς εἰς εἴδωλον ϕύσεως προσχρωμένη.  
‘Η δὲ οὐσίας δυνάμει κυρία σωμάτων εἰς τὸ γενέσθαι τε  
καὶ οὕτως ἔχειν ὡς αὐτὴ ἄγει, οὐ δυναμένων τῶν ἐξ  
ἀρχῆς ἐναντιοῦσθαι τῇ αὐτῆς βουλήσει. ’Εν γὰρ τοῖς  
ὑστέροις ἄλληλα ἐμποδίζοντα πολλάκις ἀποστερεῖται τοῦ  
τυχεῖν μορϕῆς τῆς οἰκείας, ἣν ὁ λόγος ὁ ἐν σμικρῷ θέλει·  
ἐκεῖ δὲ γιγνομένης καὶ τῆς ὅλης μορϕῆς ὑπ’ αὐτῆς καὶ  
τάξιν τῶν γενομένων ἅμα ἐχόντων ἀπόνως τὸ γενόμενον  
καὶ ἀνεμποδίστως καλόν ἐστι. Κατεσκευάσατο δὲ ἐν αὐτῷ  
τὰ μὲν θεῶν ἀγάλματα, τὰ δὲ ἀνθρώπων οἰκήματα, τὰ δὲ  
ἄλλα ἄλλοις. Τί γὰρ ἔδει γίνεσθαι παρὰ ψυχῆς, ἢ ὧν τὴν  
δύναμιν εἰς τὸ ποιεῖν ἔχει; Πυρὸς μὲν γὰρ θερμὰ ποιεῖν,  
καὶ τὸ ψύχειν ἄλλου· ψυχῆς δὲ τὸ μὲν ἐν αὐτῇ τὸ δὲ ἐξ   
αὐτῆς εἰς ἄλλο. Τοῖς μὲν γὰρ ἀψύχοις τὸ μὲν [ἐξ αὐτῶν]  
οἷον εὕδει κείμενον ἐν αὐτοῖς, τὸ δὲ <ἐξ αὐτῶν> εἰς ἄλλο  
ὁμοιῶσαι πρὸς αὐτὸ τὸ παθεῖν δυνάμενον· καὶ κοινὸν δὴ  
τοῦτο παντὶ τῷ ὄντι εἰς ὁμοίωσιν ἑαυτῷ ἄγειν. Ψυχῆς δὲ  
ἔργον καὶ τὸ ἐν αὐτῇ ἐγρηγορός τι καὶ τὸ εἰς ἄλλο ὡσαύ-
τως. Ζῆν οὖν καὶ τὰ ἄλλα ποιεῖ, ὅσα μὴ ζῇ παρ’ αὐτῶν,
καὶ τοιαύτην ζωήν, καθ’ ἣν αὐτὴ ζῇ. Ζῶσα οὖν ἐν λόγῳ
λόγον δίδωσι τῷ σώματι, εἴδωλον οὗ ἔχει - καὶ γὰρ καὶ
εἴδωλον ζωῆς, ὅσον δίδωσι τῷ σώματι - καὶ μορϕὰς σω-
μάτων, ὧν τοὺς λόγους ἔχει· ἔχει δὲ καὶ θεῶν καὶ πάντων.
Διὸ πάντα καὶ ὁ κόσμος ἔχει.  
@C[11]
Καί μοι δοκοῦσιν οἱ πάλαι σοϕοί, ὅσοι ἐβουλήθη-
σαν θεοὺς αὐτοῖς παρεῖναι ἱερὰ καὶ ἀγάλματα ποιησάμενοι,
εἰς τὴν τοῦ παντὸς ϕύσιν ἀπιδόντες, ἐν νῷ λαβεῖν ὡς  
πανταχοῦ μὲν εὐάγωγον ψυχῆς ϕύσις, δέξασθαί γε μὴν  
ῥᾷστον ἂν εἴη ἁπάντων, εἴ τις προσπαθές τι τεκτήναιτο  
ὑποδέξασθαι δυνάμενον μοῖράν τινα αὐτῆς. Προσπαθὲς δὲ  
τὸ ὁπωσοῦν μιμηθέν, ὥσπερ κάτοπτρον ἁρπάσαι εἶδός τι  
δυνάμενον. Καὶ γὰρ ἡ τοῦ παντὸς ϕύσις πάντα εὐμηχάνως  
ποιησαμένη εἰς μίμησιν ὧν εἶχε τοὺς λόγους, ἐπειδὴ  
ἕκαστον οὕτως ἐγένετο ἐν ὕλῃ λόγος, ὃς κατὰ τὸν πρὸ  
ὕλης ἐμεμόρϕωτο, συνήψατο τῷ θεῷ ἐκείνῳ, καθ’ ὃν  
ἐγίνετο καὶ εἰς ὃν εἶδεν ἡ ψυχή, καὶ εἶχε ποιοῦσα. Καὶ  
δὴ οὐχ οἷόν τε ἦν ἄμοιρον αὐτοῦ γενέσθαι, οὐδὲ ἐ-  
κεῖνον αὖ κατελθεῖν εἰς τοῦτον. ῏Ην δὴ νοῦς ἐκεῖνος ὁ  
ἐκεῖ ἥλιος - οὗτος γὰρ ἡμῖν γινέσθω παράδειγμα τοῦ  
λόγου - ἐϕεξῆς δὲ τούτῳ ψυχὴ ἐξηρτημένη μένοντος   
νοῦ μένουσα. Δίδωσι δὴ αὕτη τὰ πέρατα αὐτῆς τὰ πρὸς  
τοῦτον τὸν ἥλιον τούτῳ τῷ ἡλίῳ, καὶ ποιεῖ διὰ μέσου  
αὐτῆς κἀκεῖ συνῆϕθαι οἷον ἑρμηνευτικὴ γενομένη τῶν τε  
ἀπ’ ἐκείνου εἰς τοῦτον καὶ τῶν τούτου εἰς ἐκεῖνον, ὅσον  
διὰ ψυχῆς εἰς ἐκεῖνον ϕθάνει. Οὐ γὰρ μακρὰν οὐδὲ πόρρω  
οὐδενὸς οὐδὲν καὶ αὖ πόρρω τῇ διαϕορᾷ καὶ μὴ μίξει, ἀλλ’  
εἶναι ἐϕ’ ἑαυτοῦ [οὐ τόποις] καὶ συνεῖναι χωρὶς ὄν. Θεοὶ  
δέ εἰσιν οὗτοι τῷ ἀεὶ μὴ ἀποστατεῖν ἐκείνων, καὶ τῇ μὲν  
ἐξαρχῆς ψυχῇ προσηρτῆσθαι τῇ οἷον ἀπελθούσῃ ψυχῇ,  
ταύτῃ δέ, ᾗπερ καί εἰσι καὶ ὃ λέγονται, πρὸς νοῦν βλέπειν  
οὐδαμοῦ ψυχῆς αὐτοῖς ἢ ἐκεῖ βλεπούσης.  
@C[12]
’Ανθρώπων δὲ ψυχαὶ εἴδωλα αὐτῶν ἰδοῦσαι οἷον  
Διονύσου ἐν κατόπτρῳ ἐκεῖ ἐγένοντο ἄνωθεν ὁρμηθεῖσαι,  
οὐκ ἀποτμηθεῖσαι οὐδ’ αὗται τῆς ἑαυτῶν ἀρχῆς τε καὶ  
νοῦ. Οὐ γὰρ μετὰ τοῦ νοῦ ἦλθον, ἀλλ’ ἔϕθασαν μὲν μέχρι  
γῆς, κάρα δὲ αὐταῖς ἐστήρικται ὑπεράνω τοῦ οὐρανοῦ.  
Πλέον δὲ αὐταῖς κατελθεῖν συμβέβηκεν, ὅτι τὸ μέσον  
αὐταῖς ἠναγκάσθη, ϕροντίδος δεομένου τοῦ εἰς ὃ ἔϕθασαν,  
ϕροντίσαι. Ζεὺς δὲ πατὴρ ἐλεήσας πονουμένας θνητὰ  
αὐτῶν τὰ δεσμὰ ποιῶν, περὶ ἃ πονοῦνται, δίδωσιν  
ἀναπαύλας ἐν χρόνοις ποιῶν σωμάτων ἐλευθέρας, ἵν’  
ἔχοιεν ἐκεῖ καὶ αὗται γίνεσθαι, οὗπερ ἡ τοῦ παντὸς ψυχὴ   
ἀεὶ οὐδὲν τὰ τῇδε ἐπιστρεϕομένη. ῝Ο γὰρ ἔχει τὸ πᾶν  
ἤδη, τοῦτο αὔταρκες αὐτῷ καὶ ἔστι καὶ ἔσται, κατὰ λόγους  
ἀεὶ ἑστηκότας ἐν χρόνοις περαινόμενον· καὶ κατὰ χρόνους  
ἀεὶ εἰς τὸ αὐτὸ καθιστάμενα ἐν μέτροις βίων ὡρισμένων  
εἰς συμϕωνίαν ἀγόμενα ταῦτα ἐκείνοις καὶ κατ’ ἐκεῖνα,  
τῶνδε περαινομένων ὑϕ’ ἕνα λόγον, πάντων τεταγμένων  
ἔν τε καθόδοις ψυχῶν καὶ ἀνόδοις καὶ εἰς τὰ ἄλλα  
σύμπαντα. Μαρτυρεῖ δὲ καὶ τὸ τῆς συμϕωνίας τῶν ψυχῶν  
πρὸς τὴν τοῦδε τοῦ παντὸς τάξιν οὐκ ἀπηρτημένων, ἀλλὰ  
συναπτουσῶν ἐν ταῖς καθόδοις ἑαυτὰς καὶ μίαν συμϕωνίαν  
πρὸς τὴν περιϕορὰν ποιουμένων, ὡς καὶ τὰς τύχας αὐτῶν  
καὶ τοὺς βίους καὶ τὰς προαιρέσεις σημαίνεσθαι τοῖς τῶν  
ἄστρων σχήμασι καὶ οἷον μίαν τινὰ ϕωνὴν οὐκ ἐκμελῶς  
ἀϕιέναι· καὶ τὸ μουσικῶς καὶ ἐναρμονίως μᾶλλον τοῦτο  
εἶναι ᾐνιγμένως. Τοῦτο δὲ οὐκ ἂν ἦν μὴ τοῦ παντὸς κατ’  
ἐκεῖνα ποιοῦντος καὶ πάσχοντος ἕκαστα ἐν μέτροις περι- 
όδων καὶ τάξεων καὶ βίων κατὰ γένη διεξόδων, οὓς αἱ ψυ- 
χαὶ διεξοδεύουσιν ὁτὲ μὲν ἐκεῖ, ὁτὲ δὲ ἐν οὐρανῷ, ὁτὲ δὲ  
εἰς τούσδε τοὺς τόπους ἐπιστρεϕόμεναι. Νοῦς δὲ πᾶς ἀεὶ  
ἄνω καὶ οὐ μή ποτε ἔξω τῶν αὐτοῦ γένοιτο, ἀλλ’ ἱδρυ- 
μένος πᾶς ἄνω πέμπει εἰς τὰ τῇδε διὰ ψυχῆς. Ψυχὴ δὲ ἐκ  
τοῦ πλησίον μᾶλλον κατὰ τὸ ἐκεῖθεν διάκειται εἶδος καὶ  
δίδωσι τοῖς ὑπ’ αὐτήν, ἡ μὲν ὡσαύτως, ἡ δὲ ἄλλοτε ἄλλως,  
ἴσχουσα ἐν τάξει τὴν πλάνην. Κάτεισι δὲ οὐκ ἀεὶ τὸ ἴσον,   
ἀλλ’ ὁτὲ μὲν πλέον, ὁτὲ δὲ ἔλαττον, κἂν πρὸς τὸ αὐτὸ γένος  
ἴῃ· κάτεισι δὲ εἰς ἕτοιμον ἑκάστη καθ’ ὁμοίωσιν τῆς  
διαθέσεως. ’Εκεῖ γάρ, ᾧ ἂν ὁμοιωθεῖσα ᾖ, ϕέρεται, ἡ μὲν εἰς  
ἄνθρωπον, ἡ δὲ εἰς ζῷον ἄλλη ἄλλο.  
@C[13]
Τὸ γὰρ ἀναπόδραστον καὶ ἡ δίκη οὕτως ἐν ϕύσει  
κρατούσῃ ἰέναι ἕκαστον ἐν τάξει πρὸς ὅ ἐστιν ἕκαστον  
γενόμενον εἴδωλον προαιρέσεως καὶ διαθέσεως ἀρχετύπου,  
καὶ ἔστιν ἐκεῖνο πᾶν ψυχῆς εἶδος ἐκείνου πλησίον,  
πρὸς ὃ τὴν διάθεσιν τὴν ἐν αὐτῇ ἔχει, καὶ τοῦ τότε  
πέμποντος καὶ εἰσάγοντος οὐ δεῖ, οὔτε ἵνα ἔλθῃ εἰς σῶμα  
τότε οὔτε εἰς τοδί, ἀλλὰ καὶ τοῦ ποτὲ ἐνστάντος οἷον  
αὐτομάτως κάτεισι καὶ εἴσεισιν εἰς ὃ δεῖ - καὶ ἄλλος ἄλλῃ  
χρόνος, οὗ παραγενομένου οἷον κήρυκος καλοῦντος κατία- 
σι - καὶ εἰσέδυ εἰς τὸ πρόσϕορον σῶμα, ὡς εἰκάσαι τὰ γι- 
γνόμενα οἷον δυνάμεσι μάγων καὶ ὁλκαῖς τισιν ἰσχυραῖς  
κινεῖσθαί τε καὶ ϕέρεσθαι· οἷον καὶ ἐϕ’ ἑνὸς ἑκάστου  
τελεῖται ἡ τοῦ ζῴου διοίκησις, ἐν χρόνῳ ἕκαστον κινούσης  
καὶ γεννώσης, οἷον γενειάσεις καὶ <ἐκ>ϕύσεις κεράτων καὶ νῦν  
πρὸς τάδε ὁρμὰς καὶ ἐπανθήσεις πρότερον οὐκ οὔσας,  
καὶ περὶ τὰς τῶν δένδρων διοικήσις ἐν προθεσμίαις τακ-
ταῖς γιγνομένη. ῎Ιασι δὲ οὔτε ἑκοῦσαι οὔτε πεμϕθεῖσαι·
οὔ γε τὸ ἑκούσιον τοιοῦτον ὡς προελέσθαι, ἀλλ’ ὡς τὸ πη-
δᾶν κατὰ ϕύσιν, ἢ <ὡς> πρὸς γάμων ϕυσικὰς προθυμίας ἢ
[ὡς πρὸς] πράξεις τινὲς καλῶν οὐ λογισμῷ κινούμενοι·
ἀλλ’ εἱμαρμένον ἀεὶ τῷ τοιῷδε τὸ τοιόνδε, καὶ τῷ τοιῷδε
τὸ νῦν, τῷ δὲ τὸ αὖθις. Καὶ ὁ μὲν πρὸ κόσμου νοῦς εἱμαρ-
μένην ἔχει τὴν τοῦ μένειν ἐκεῖ ὁπόσον καὶ πέμπει, καὶ τὸ
καθέκαστον τῷ καθόλου ὑποπῖπτον νόμῳ πέμπεται· ἔγκει-
ται γὰρ ἑκάστῳ τὸ καθόλου, καὶ ὁ νόμος οὐκ ἔξωθεν τὴν
ἰσχὺν εἰς τὸ τελεσθῆναι ἴσχει, ἀλλὰ δέδοται ἐν τοῖς χρησα-
μένοις εἶναι καὶ περιϕέρουσιν αὐτόν· κἂν ἐνστῇ καὶ ὁ χρό-
νος, καὶ ὃ θέλει γενέσθαι, γίνεται τότε ὑπ’ αὐτῶν τῶν
ἐχόντων αὐτόν, ὥστε αὐτοὺς αὐτὸν τελεῖν, ἅτε περιϕέροντας 
ἰσχύσαντα ἐν τῷ ἐν αὐτοῖς αὐτὸν ἱδρῦσθαι, οἷον βρί-
θοντα εἰς αὐτοὺς καὶ προθυμίαν ἐμποιοῦντα καὶ ὠδῖνα
ἐκεῖ ἐλθεῖν, οὗ ὁ ἐν αὐτοῖς ὢν οἷον ἐλθεῖν ϕθέγγεται.  
@C[14]
Τούτων δὴ γινομένων ϕῶτα πολλὰ ὁ κόσμος οὗτος  
ἔχων καὶ καταυγαζόμενος ψυχαῖς ἐπικοσμεῖται ἐπὶ τοῖς  
προτέροις ἄλλους κόσμους ἄλλον παρ’ ἄλλου κομιζόμενος,  
παρά τε θεῶν ἐκείνων παρά τε νῶν τῶν ἄλλων ψυχὰς διδόν- 
των· οἷον εἰκὸς καὶ τὸν μῦθον αἰνίττεσθαι, ὡς πλάσαντος 
τοῦ Προμηθέως τὴν γυναῖκα ἐπεκόσμησαν αὐτὴν καὶ οἱ  
ἄλλοι θεοί· γαῖαν ὕδει ϕύρειν, καὶ ἀνθρώπου ἐνθεῖναι 
ϕωνήν, θεαῖς δ’ ὁμοίαν τὸ εἶδος, καὶ ’Αϕροδίτην τι δοῦναι 
καὶ Χάριτας καὶ ἄλλον ἄλλο δῶρον καὶ ὀνομάσαι ἐκ τοῦ  
δώρου καὶ πάντων τῶν δεδωκότων· πάντες γὰρ τούτῳ ἔδο- 
σαν τῷ πλάσματι παρὰ προμηθείας τινὸς γενομένῳ. ‘Ο δὲ   
’Επιμηθεὺς ἀποποιούμενος τὸ δῶρον αὐτοῦ τί ἂν σημαίνοι  
ἢ τὴν τοῦ ἐν νοητῷ μᾶλλον αἵρεσιν ἀμείνω εἶναι; Δέδεται  
δὲ καὶ αὐτὸς ὁ ποιήσας, ὅτι πως ἐϕάπτεται τοῦ γενομένου  
ὑπ’ αὐτοῦ, καὶ ὁ τοιοῦτος δεσμὸς ἔξωθεν· καὶ ἡ λύσις ἡ  
ὑπὸ ‘Ηρακλέους, ὅτι δύναμίς ἐστιν αὐτῷ, ὥστε καὶ ὣς  
λελύσθαι. Ταῦτα μὲν οὖν ὅπῃ τις δοξάζει, ἀλλ’ ὅτι ἐμ- 
ϕαίνει τὰ τῆς εἰς τὸν κόσμον δόσεως, καὶ προσᾴδει τοῖς  
λεγομένοις.  
@C[15]
῎Ιασι δὲ ἐκκύψασαι τοῦ νοητοῦ εἰς οὐρανὸν μὲν  
πρῶτον καὶ σῶμα ἐκεῖ προσλαβοῦσαι δι’ αὐτοῦ ἤδη χω-
ροῦσι καὶ ἐπὶ τὰ γεωδέστερα σώματα, εἰς ὅσον ἂν εἰς μῆκος  
ἐκταθῶσι. Καὶ αἱ μὲν ἀπ’ οὐρανοῦ εἰς σώματα τὰ κατωτέ-  
ρω, αἱ δὲ ἀπ’ ἄλλων εἰς ἄλλα εἰσκρινόμεναι, αἷς ἡ δύναμις  
οὐκ  ἤρκεσεν ἆραι ἐντεῦθεν διὰ βάρυνσιν καὶ λήθην πολὺ  
ἐϕελκομέναις, ὃ αὐταῖς ἐβαρύνθη. Γίνονται δὲ διάϕοροι  
ἢ σωμάτων εἰς ἃ ἐνεκρίθησαν παραλλαγαῖς ἢ καὶ τύχαις ἢ  
καὶ τροϕαῖς, ἢ αὐταὶ παρ’ αὐτῶν τὸ διάϕορον κομίζουσιν  
ἢ πᾶσι τούτοις ἤ τισιν αὐτῶν. Καὶ αἱ μὲν τὰ πάντα  
ὑποπεπτώκασιν εἱμαρμένῃ τῇ ἐνταῦθα, αἱ δὲ ὁτὲ μὲν  
οὕτως, ὁτὲ δὲ αὐτῶν, αἱ δὲ ὅσα μὲν ἀναγκαῖα ὑπομεῖναι  
συγχωροῦσι, δύνανται δὲ ὅσα ἐστὶν αὐτῶν ἔργα αὐτῶν  
εἶναι, ζῶσαι κατ’ ἄλλην τὴν τῶν συμπάντων τῶν ὄντων  
νομοθεσίαν ἄλλῳ ἑαυτὰς θεσμῷ δοῦσαι. Πέπλεκται δὲ  
αὕτη ἔκ τε τῶν τῇδε λόγων τε καὶ αἰτίων πάντων καὶ  
ψυχικῶν κινήσεων καὶ νόμων τῶν ἐκεῖθεν, συμϕωνοῦσα  
ἐκείνοις καὶ ἀρχὰς ἐκεῖθεν παραλαβοῦσα καὶ συνυϕαίνου-  
σα τὰ ἑξῆς ἐκείνοις, ἀσάλευτα μὲν τηροῦσα, ὅσα δύναται  
σῴζειν ἑαυτὰ πρὸς τὴν ἐκείνων ἕξιν, τὰ δὲ ἄλλα ᾗ  
πέϕυκε περιάγουσα, ὡς τὴν αἰτίαν ἐν τοῖς κατελθοῦ- 
σιν εἶναι, ὅτι οὕτως, ὡς τὰ μὲν ὡδὶ τεθῆναι, τὰ δὲ ὡδὶ  
κεῖσθαι.  
@C[16]
Τὰ μὲν οὖν γινόμενα τιμωρήματα εἰς τοὺς πονη-
ροὺς μετὰ δίκης τῇ τάξει ἀποδιδόναι προσήκει ὡς κατὰ τὸ  
δέον ἀγούσῃ· ὅσα δὲ τοῖς ἀγαθοῖς συμβαίνει ἔξω δίκης,  
οἷον κολάσεις ἢ πενίαι ἢ νόσοι, ἆρα διὰ προτέρας ἁμαρτίας  
λεκτέον γίνεσθαι; Συμπέπλεκται γὰρ ταῦτα καὶ προση- 
μαίνεται, ὡς καὶ αὐτὰ κατὰ λόγον γίγνεσθαι. ῍Η οὐ κατὰ  
λόγους ϕυσικοὺς ταῦτα, οὐδ’ ἦν ἐν τοῖς προηγουμένοις,  
ἀλλ’ ἑπόμενα ἐκείνοις· οἷον πιπτούσης τινὸς οἰκοδομίας  
τὸν ὑποπεσόντα ἀποθανεῖν ὁποῖός ποτ’ ἂν ᾖ, ἢ καὶ ἵππων  
δύο κατὰ τάξιν ϕερομένων ἢ καὶ ἑνὸς τὸ ἐμπεσὸν τρωθῆ-
ναι ἢ πατηθῆναι. ῍Η καὶ τὸ ἄδικον τοῦτο οὐ κακὸν ὂν τῷ  
παθόντι πρὸς τὴν τοῦ ὅλου χρήσιμον πλοκήν. ῍Η οὐδὲ  
ἄδικον ἐκ τῶν πρόσθεν ἔχον τὴν δικαίωσιν. Οὐ γὰρ τὰ  
μὲν δεῖ νομίζειν συντετάχθαι, τὰ δὲ κεχαλάσθαι εἰς τὸ  
αὐτεξούσιον. Εἰ γὰρ κατ’ αἰτίας γίγνεσθαι δεῖ καὶ ϕυσικὰς  
ἀκολουθίας καὶ κατὰ λόγον ἕνα καὶ τάξιν μίαν, καὶ τὰ  
σμικρότερα δεῖ συντετάχθαι καὶ συνυϕάνθαι νομίζειν. Καὶ  
τὸ ἄδικον δὴ τὸ παρ’ ἄλλου εἰς ἄλλον αὐτῷ μὲν τῷ  
ποιήσαντι ἄδικον, καὶ οὐκ ἀϕείθη αἰτίας ὁ δράσας, συντε- 
ταγμένον δ’ ἐν τῷ παντὶ οὐκ ἄδικον ἐν ἐκείνῳ οὐδ’ εἰς   
τὸν παθόντα, ἀλλ’ οὕτως ἐχρῆν. Εἰ δ’ ἀγαθὸς ὁ παθών, εἰς  
ἀγαθὸν ἡ τελευτὴ τούτων. Δεῖ γὰρ τήνδε τὴν σύνταξιν  
οὐκ ἀθεεὶ οὐδὲ ἄδικον, ἀλλ’ ἀκριβῆ εἰς τὴν τοῦ προσή-
κοντος ἀπόδοσιν νομίζειν, ἀδήλους δὲ ἔχειν τὰς αἰτίας  
καὶ τοῖς οὐκ εἰδόσι παρέχειν μέμψεως αἰτίας.  
@C[17]
῞Οτι δὲ ἐκ τοῦ νοητοῦ εἰς τὴν οὐρανοῦ ἴασιν αἱ  
ψυχαὶ τὸ πρῶτον χώραν, λογίσαιτο ἄν τις ἐκ τῶν τοιούτων.  
Εἰ γὰρ οὐρανὸς ἐν τῷ αἰσθητῷ τόπῳ ἀμείνων, εἴη ἂν  
προσεχὴς τῶν νοητῶν τοῖς ἐσχάτοις. ’Εκεῖθεν τοίνυν  
ψυχοῦται ταῦτα πρῶτα καὶ μεταλαμβάνει ὡς ἐπιτηδειότε-
ρα μεταλαμβάνειν. Τὸ δὲ γεηρὸν ὕστατόν τε καὶ ψυχῆς ἥτ-
τονος πεϕυκὸς μεταλαμβάνειν καὶ τῆς ἀσωμάτου ϕύσεως
πόρρω. Πᾶσαι μὲν δὴ καταλάμπουσι τὸν οὐρανὸν καὶ δι-
δόασιν οἷον τὸ πολὺ αὐτῶν καὶ τὸ πρῶτον ἐκείνῳ, τὰ δὲ
ἄλλα τοῖς ὑστέροις ἐναυγάζονται, αἱ δ’ ἐπιπλέον κατιοῦ-
σαι ἐναυγάζουσι μᾶλλον κάτω, αὐταῖς δὲ οὐκ ἄμεινον εἰς
πολὺ προιούσαις. ῎Εστι γάρ τι οἷον κέντρον, ἐπὶ δὲ τούτῳ  
κύκλος ἀπ’ αὐτοῦ ἐκλάμπων, ἐπὶ δὲ τούτοις ἄλλος, ϕῶς ἐκ  
ϕωτός· ἔξωθεν δὲ τούτων οὐκέτι ϕωτὸς κύκλος ἄλλος,  
ἀλλὰ δεόμενος οὗτος οἰκείου ϕωτὸς ἀπορίᾳ αὐγῆς ἀλλο- 
τρίας. ῎Εστω δὲ ῥόμβος οὗτος, μᾶλλον δὲ σϕαῖρα τοιαύτη,  
ἣ δὴ κομίζεται ἀπὸ τῆς τρίτης - προσεχὴς γὰρ αὐτῇ - ὅσον  
ἐκείνη ἐναυγάζεται. Τὸ μὲν οὖν μέγα ϕῶς μένον ἐλλάμπει,  
καὶ διήκει κατὰ λόγον ἐξ αὐτοῦ αὐγή, τὰ δ’ ἄλλα συν- 
επιλάμπει, τὰ μὲν μένοντα, τὰ δ’ ἐπιπλέον ἐπισπᾶται τῇ    
τοῦ ἐλλαμπομένου ἀγλαίᾳ. Εἶτα δεομένων τῶν ἐλλαμπο- 
μένων πλείονος ϕροντίδος, ὥσπερ χειμαζομένων πλοίων  
κυβερνῆται ἐναπερείδονται πρὸς τὸ πλέον τῇ τῶν νεῶν  
ϕροντίδι καὶ ἀμελήσαντες αὐτῶν ἔλαθον, ὡς κινδυνεύειν  
συνεπισπασθῆναι πολλάκις τῷ τῶν νεῶν ναυαγίῳ, ἔρρεψαν  
τὸ πλέον καὶ αὗται καὶ τοῖς ἑαυτῶν· ἔπειτα δὲ κατεσχέθη- 
σαν πεδηθεῖσαι γοητείας δεσμοῖς, σχεθεῖσαι ϕύσεως  
κηδεμονίᾳ. Εἰ δ’ ἦν τοιοῦτον ἕκαστον ζῷον οἷον καὶ  
τὸ πᾶν, τέλεον καὶ ἱκανὸν σῶμα καὶ ἀκίνδυνον παθεῖν,  
καὶ παρεῖναι λεγομένη ψυχὴ οὐκ ἂν παρῆν αὐτῷ, καὶ  
παρεῖχεν αὐτῷ ζωὴν μένουσα πάντη ἐν τῷ ἄνω.  
@C[18]
Πότερα δὲ λογισμῷ ψυχὴ χρῆται πρὶν ἐλθεῖν καὶ  
πάλιν αὖ ἐξελθοῦσα; ῍Η ἐνταῦθα ὁ λογισμὸς ἐγγίγνεται ἐν  
ἀπόρῳ ἤδη οὔσης καὶ ϕροντίδος πληρουμένης καὶ μᾶλλον  
ἀσθενούσης ἐλάττωσις γὰρ νοῦ εἰς αὐτάρκειαν τὸ λογι-
σμοῦ δεῖσθαι· ὥσπερ καὶ ἐν ταῖς τέχναις ὁ λογισμὸς ἀπο-
ροῦσι τοῖς τεχνίταις, ὅταν δὲ μὴ χαλεπὸν ᾖ, κρατεῖ καὶ  
ἐργάζεται ἡ τέχνη. ’Αλλ’ εἰ ἐκεῖ ἄνευ λογισμῶν, πῶς  
ἂν ἔτι λογικαὶ εἶεν; ῍Η ὅτι δύνανται, εἴποι τις ἄν, ὅταν  
περίστασις, εὐπορῆσαι διασκοποῦσαι. Δεῖ δὲ τὸν λογι- 
σμὸν λαβεῖν τὸν τοιοῦτον· ἐπεὶ εἴ τις λογισμὸν λαμβάνει  
τὴν ἐκ νοῦ ἀεὶ γινομένην καὶ οὖσαν ἐν αὐταῖς διάθεσιν, καὶ  
ἐνέργειαν ἑστῶσαν καὶ οἷον ἔμϕασιν οὖσαν, εἶεν ἂν κἀκεῖ   
λογισμῷ χρώμεναι. Οὐδὲ δὴ ϕωναῖς, οἶμαι, χρῆσθαι νομι- 
στέον ἐν μὲν τῷ νοητῷ οὔσας, καὶ πάμπαν σώματα δ’  
ἐχούσας ἐν οὐρανῷ. ῞Οσα μὲν διὰ χρείας ἢ δι’ ἀμϕισβητή- 
σεις διαλέγονται ἐνταῦθα, ἐκεῖ οὐκ ἂν εἴη· ποιοῦσαι δὲ ἐν  
τάξει καὶ κατὰ ϕύσιν ἕκαστα οὐδ’ ἂν ἐπιτάττοιεν οὐδ’  
ἂν συμβουλεύοιεν, γινώσκοιεν δ’ ἂν καὶ τὰ παρ’ ἀλλήλων  
ἐν συνέσει. ’Επεὶ καὶ ἐνταῦθα πολλὰ σιωπώντων γινώ- 
σκοιμεν δι’ ὀμμάτων· ἐκεῖ δὲ καθαρὸν πᾶν τὸ σῶμα καὶ  
μοἷον ὀϕθαλὸς ἕκαστος καὶ οὐδὲν δὲ κρυπτὸν οὐδὲ πεπλα-
σμένον, ἀλλὰ πρὶν εἰπεῖν ἄλλῳ ἰδὼν ἐκεῖνος ἔγνω. Περὶ
δὲ δαιμόνων καὶ ψυχῶν ἐν ἀέρι ϕωνῇ χρῆσθαι οὐκ ἄτοπον·
ζῷα γὰρ τοιάδε.  
@C[19]
|1$Πότερα δὲ ἐπὶ τοῦ αὐτοῦ τὸ ἀμέριστον καὶ  
μεριστὸν ὥσπερ κραθέντων, ἢ ἄλλῃ μὲν καὶ κατ’ ἄλλο  
τὸ ἀμέριστον, τὸ δὲ μεριστὸν οἷον ἐϕεξῆς καὶ ἕτερον  
μέρος αὐτῆς,# |2$ὥσπερ τὸ μὲν λογιζόμενόν ϕαμεν ἄλλο,  
τὸ δὲ ἄλογον; Γνωσθείη δ’ ἂν ληϕθέντος τί λέγομεν  
ἑκάτερον.# |4$’Αμέριστον μὲν οὖν ἁπλῶς εἴρηται αὐτῷ,  
μεριστὸν δὲ οὐχ ἁπλῶς, ἀλλὰ περὶ τὰ σώματά ϕησι  
γινομένην μεριστὴν καὶ ταύτην οὐ γεγενημένην.# |5$Τὴν  
δὴ σώματος ϕύσιν ὁρᾶν δεῖ πρὸς τὸ ζῆν οἵας ψυχῆς  
προσδεῖται,καὶ ὅ τι δεῖ τῆς ψυχῆς πανταχοῦ τῷ σώματι   
καὶ ὅλῳ παρεῖναι.# |6$Πᾶν μὲν δὴ τὸ αἰσθητικόν, εἴπερ διὰ  
παντὸς αἰσθήσεται, ἀϕικνεῖσθαι πρὸς τὸ μερίζεσθαι·#  
|7$πανταχοῦ μὲν γὰρ ὂν μεμερίσθαι ἂν λέγοιτο· ὅλον δὲ  
πανταχοῦ ϕαινόμενον οὐ μεμερίσθαι ἂν παντελῶς λέγοιτο,  
περὶ δὲ τὰ σώματα γίγνεσθαι μεριστόν.# |8$Εἰ δέ τις λέγοι ἐν  
ταῖς ἄλλαις αἰσθήσεσι μηδὲ μεμερίσθαι, ἀλλ’ ἢ μόνον ἐν  
τῇ ἁϕῇ, λεκτέον ὅτι καὶ ἐν ταῖς ἄλλαις, εἴπερ σῶμά  
ἐστι τὸ μεταλαμβάνον, ἀνάγκη οὕτω μερίζεσθαι, ἔλαττον  
δὲ ἢ ἐν τῇ ἁϕῇ.# |9$Καὶ δὴ καὶ τὸ ϕυτικὸν αὐτῆς καὶ τὸ  
αὐξητικὸν ὡσαύτως· καὶ εἰ περὶ τὸ ἧπαρ ἡ ἐπιθυμία, τὸ  
δὲ περὶ τὴν καρδίαν ὁ θυμός, ὁ αὐτὸς λόγος καὶ ἐπὶ  
τούτων.# |10$’Αλλ’ ἴσως ταῦτα οὐ παραλαμβάνει ἐν ἐκείνῳ τῷ  
μίγματι, ἴσως δὲ ἄλλον τρόπον καὶ ἔκ τινος τῶν παρα- 
ληϕθέντων ταῦτα.# |11$Λογισμὸς δὲ καὶ νοῦς; οὐκέτι ταῦτα  
σώματι δίδωσιν αὑτά· καὶ γὰρ τὸ ἔργον αὐτῶν οὐ δι’  
ὀργάνου τελεῖται τοῦ σώματος· ἐμπόδιον γὰρ τοῦτο, εἴ τις  
αὐτῷ ἐν ταῖς σκέψεσι προσχρῷτο.# |12$῎Αλλο ἄρα ἑκάτερον τὸ  
ἀμέριστον καὶ μεριστόν, καὶ οὐχ ὡς ἓν κραθέντα,  
ἀλλ’ ὡς ὅλον ἐκ μερῶν ἑκατέρου καθαροῦ καὶ χωρὶς τῇ δυ- 
νάμει.# |14$Εἰ μέντοι καὶ τὸ περὶ τὰ σώματα γιγνόμενον  
μεριστὸν παρὰ τῆς ἐπάνω δυνάμεως ἔχει τὸ ἀμέρι- 
στον,δύναται τὸ αὐτὸ τοῦτο ἀμέριστον καὶ μεριστὸν εἶναι,  
οἷον κραθὲν ἐξ αὐτοῦ τε καὶ τῆς εἰς αὐτὸ ἐλθούσης  
ἄνωθεν δυνάμεως.#   
@C[20]
|15$Εἰ δὲ καὶ ἐν τόπῳ ταῦτά τε καὶ τὰ ἄλλα τῆς ψυ- 
χῆς λεγόμενα μέρη, ἢ ταῦτα μὲν ὅλως οὐκ ἐν τόπῳ, τὰ δὲ  
ἄλλα ἐν τόπῳ καὶ ποῦ, ἢ ὅλως οὐδέν, ἐπιστῆσαι προσήκει.#  
|16$Εἴτε γὰρ μὴ ἀϕοριοῦμεν ἑκάστοις τῶν τῆς ψυχῆς, τόπον  
τινὰ οὐδαμοῦ οὐδὲν θέντες, οὐ μᾶλλον εἴσω τοῦ σώματος  
ἢ ἔξω ποιοῦντες, ἄψυχον αὐτὸ ποιήσομεν,# |17$τά τε δι’ ὀργά- 
νων σωματικῶν ἔργα ὅπῃ γίγνεσθαι προσήκει εἰπεῖν ἀπο- 
ρήσομεν,εἴτε τοῖς μέν, τοῖς δ’ οὔ, οἷς μὴ δίδομεν,# |18$οὐκ  
ἐν ἡμῖν αὐτὰ ποιεῖν δόξομεν, ὥστε μὴ πᾶσαν ἡμῶν τὴν  
ψυχὴν ἐν ἡμῖν εἶναι.# |19$῞Ολως μὲν οὖν οὐδὲν τῶν τῆς ψυχῆς  
μερῶν οὐδὲ πᾶσαν ϕατέον ὡς ἐν τόπῳ εἶναι τῷ σώματι·  
περιεκτικὸν μὲν γὰρ ὁ τόπος καὶ περιεκτικὸν σώματος, καὶ  
οὗ ἕκαστον μερισθέν ἐστιν, ἔστιν ἐκεῖ, ὡς μὴ ὅλον ἐν  
ὁτῳοῦν εἶναι·# |20$ἡ δὲ ψυχὴ οὐ σῶμα, καὶ οὐ περιεχόμενον  
μᾶλλον ἢ περιέχον.# |21$Οὐ μὴν οὐδ’ ὡς ἐν ἀγγείῳ· ἄψυχον γὰρ  
ἂν γένοιτο τὸ σῶμα, εἴτε ὡς ἀγγεῖον, εἴτε ὡς τόπος  
περιέχει·εἰ μὴ ἄρα διαδόσει τινὶ αὐτῆς οὔσης πρὸς αὐτὴν  
συνηθροισμένης,καὶ ἔσται, ὅσον μετέλαβε τὸ ἀγγεῖον,  
τοῦτο ἀπολωλὸς αὐτῇ.# |22$‘Ο δὲ τόπος ὁ κυρίως ἀσώματος καὶ  
οὐ σῶμα· ὥστε τί ἂν δέοιτο ψυχῆς;# |23$Καὶ τὸ σῶμα τῷ  
πέρατι αὐτοῦ πλησιάσει τῇ ψυχῇ, οὐχ αὑτῷ.# |24$Πολλὰ δὲ καὶ  
ἄλλα ἐναντιοῖτο πρὸς τὸ ὡς ἐν τόπῳ εἶναι. Καὶ γὰρ  
συμϕέροιτο ἂν ἀεὶ ὁ τόπος, καὶ αὐτό τι ἔσται τὸν τόπον  
αὐτὸν περιϕέρον.# |25$’Αλλ’ οὐδ’ εἰ ὁ τόπος διάστημα εἴη, πολὺ  
μᾶλλον οὐκ ἂν εἴη ὡς ἐν τόπῳ τῷ σώματι. Τὸ γὰρ   
διάστημα κενὸν εἶναι δεῖ· τὸ δὲ σῶμα οὐ κενόν, ἀλλ’ ἴσως  
ἐν ᾧ τὸ σῶμα ἔσται, ὥστε ἐν τῷ κενῷ τὸ σῶμα.# |26$’Αλλὰ μὴν  
οὐδ’ ὡς ἐν ὑποκειμένῳ ἔσται τῷ σώματι· τὸ γὰρ ἐν  
ὑποκειμένῳ πάθος τοῦ ἐν ᾧ, ὡς χρῶμα καὶ σχῆμα, καὶ  
χωριστὸν ἡ ψυχή.# |27$Οὐ μὴν οὐδ’ ὡς μέρος ἐν ὅλῳ· οὐ  
γὰρ μέρος ἡ ψυχὴ τοῦ σώματος.# |28$Εἰ δέ τις λέγοι, ὡς ἐν  
ὅλῳ μέρος τῷ ζῴῳ, πρῶτον μὲν ἡ αὐτὴ ἂν μένοι ἀπορία,  
πῶς ἐν ὅλῳ· οὐ γὰρ δὴ ὡς ἐν τῷ ἀμϕορεῖ τοῦ οἴνου ὁ  
οἶνος, ἢ ὡς ὁ ἀμϕορεύς, οὐδ’ ᾗ καὶ αὐτό τι ἐν αὐτῷ ἔσται.  
’Αλλ’ οὐδ’ ὡς ὅλον ἐν τοῖς μέρεσι·# |29$γελοῖον γὰρ τὴν μὲν  
ψυχὴν ὅλον λέγειν, τὸ δὲ σῶμα μέρη.# |30$’Αλλ’ οὐδὲ ὡς εἶδος  
ἐν ὕλῃ·# |31$ἀχώριστον γὰρ τὸ ἐν ὕλῃ εἶδος, καὶ ἤδη ὕλης  
οὔσης ὕστερον τὸ εἶδος.‘Η δὲ ψυχὴ τὸ εἶδος ποιεῖ ἐν τῇ  
ὕλῃ ἄλλη τοῦ εἴδους οὖσα.# Εἰ δὲ οὐ τὸ γενόμενον εἶδος,  
ἀλλὰ τὸ χωριζόμενον ϕήσουσι, πῶς τοῦτο τὸ εἶδος ἐν τῷ  
σώματι, οὔπω ϕανερόν [καὶ χωριστὸν ἡ ψυχή]. Πῶς οὖν  
ἐν τῷ σώματι ἡ ψυχὴ λέγεται πρὸς πάντων; ῍Η ἐπειδὴ  
οὐχ ὁρατὸν ἡ ψυχή, ἀλλὰ τὸ σῶμα. Σῶμα οὖν ὁρῶντες,  
ἔμψυχον δὲ συνιέντες, ὅτι κινεῖται καὶ αἰσθάνεται, ἔχειν  
ϕαμὲν ψυχὴν αὐτό. ’Εν αὐτῷ ἄρα τῷ σώματι τὴν ψυχὴν  
εἶναι ἀκολούθως ἂν λέγοιμεν. Εἰ δέ γε ὁρατὸν ἡ ψυχὴ καὶ  
αἰσθητὸν ἦν περιειλημμένον πάντη τῇ ζωῇ καὶ μέχρις  
ἐσχάτων οὖσα εἰς ἴσον, οὐκ ἂν ἔϕαμεν τὴν ψυχὴν ἐν τῷ  
σώματι εἶναι, ἀλλ’ ἐν τῷ κυριωτέρῳ τὸ μὴ τοιοῦτον, καὶ  
ἐν τῷ συνέχοντι τὸ συνεχόμενον, καὶ ἐν τῷ μὴ ῥέοντι  
τὸ ῥέον.   
@C[21]
Τί οὖν; Πῶς πάρεστιν, εἴ τις ἐρωτῴη μηδὲν αὐτὸς  
λέγων ὅπως, τί ἐροῦμεν; Καὶ εἰ ὁμοίως πᾶσα, ἢ ἄλλο  
μέρος ἄλλως, τὸ δ’ ἄλλως; ’Επεὶ τοίνυν τῶν νῦν λεγομένων  
τρόπων τοῦ ἔν τινι οὐδεὶς ϕαίνεται ἐπὶ τῆς ψυχῆς πρὸς  
τὸ σῶμα ἁρμόττων, λέγεται δὲ οὕτως ἐν τῷ σώματι εἶναι 
ἡ ψυχή, ὡς ὁ κυβερνήτης ἐν τῇ νηί, πρὸς μὲν τὸ χωριστὴν  
δύνασθαι εἶναι τὴν ψυχὴν καλῶς εἴρηται, τὸν μέντοι τρό- 
πον, ὡς νῦν ἡμεῖς ζητοῦμεν, οὐκ ἂν πάνυ παραστήσειεν.  
‘Ως μὲν γὰρ πλωτὴρ κατὰ συμβεβηκὸς ἂν εἴη ἐν αὐτῇ ὁ  
κυβερνήτης, ὡς δὲ κυβερνήτης πῶς; Οὐδὲ γὰρ ἐν πάσῃ τῇ  
νηί, ὥσπερ ἡ ψυχὴ ἐν τῷ σώματι.’Αλλὰ ἆρα οὕτω ϕατέον,  
ὡς ἡ τέχνη ἐν τοῖς ὀργάνοις, οἷον ἐν τῷ οἴακι, [οἷον] εἰ  
ἔμψυχος ὁ οἴαξ ἦν, ὥστε κυβερνητικὴν εἶναι ἔνδον τὴν κι-
νοῦσαν τεχνικῶς;Νῦν δὲ τοῦτο διαλλάττειν, ὅτι ἔξωθεν ἡ
τέχνη. Εἰ οὖν κατὰ τὸ παράδειγμα τὸ τοῦ κυβερνήτου
τοῦ ἐνδύντος πρὸς τὸν οἴακα θείμεθα τὴν ψυχὴν ἐν τῷ
σώματι εἶναι ὡς ἐν ὀργάνῳ ϕυσικῷ - κινεῖ γὰρ οὕτως αὐ-
τὸ ἐν οἷς ἂν ἐθέλῃ ποιεῖν - ἆρ’ ἄν τι πλέον ἡμῖν πρὸς  
τὸ ζητούμενον γένοιτο;῍Η πάλιν ἀπορήσομεν πῶς ἐστιν  
ἐν τῷ ὀργάνῳ, καίτοι τρόπος οὗτος ἕτερος τῶν πρόσθεν·  
ἀλλ’ ὅμως ἔτι ποθοῦμεν ἐξευρεῖν καὶ ἐγγυτέρω προσελθεῖν.
@C[22]
῏Αρ’ οὖν οὕτω ϕατέον, ὅταν ψυχὴ σώματι παρῇ,  
παρεῖναι αὐτὴν ὡς τὸ πῦρ πάρεστι τῷ ἀέρι;Καὶ γὰρ αὖ καὶ  
τοῦτο παρὸν οὐ πάρεστι καὶ δι’ ὅλου παρὸν οὐδενὶ μίγνυται   
καὶ ἕστηκε μὲν αὐτὸ, τὸ δὲ παραρρεῖ·καὶ ὅταν ἔξω γένηται  
τοῦ ἐν ᾧ τὸ ϕῶς, ἀπῆλθεν οὐδὲν ἔχων, ἕως δέ ἐστιν  
ὑπὸ τὸ ϕῶς, πεϕώτισται,ὥστ’ ὀρθῶς ἔχειν καὶ ἐνταῦθα  
λέγειν, ὡς ὁ ἀὴρ ἐν τῷ ϕωτί, ἤπερ τὸ ϕῶς ἐν τῷ ἀέρι. Διὸ  
καὶ Πλάτων καλῶς τὴν ψυχὴν οὐ θεὶς ἐν τῷ σώματι ἐπὶ  
τοῦ παντός, ἀλλὰ τὸ σῶμα ἐν τῇ ψυχῇ,[καί] ϕησὶ τὸ μέν τι  
εἶναι τῆς ψυχῆς ἐν ᾧ τὸ σῶμα,τὸ δὲ ἐν ᾧ σῶμα μηδέν,  
ὧν δηλονότι δυνάμεων οὐ δεῖται τῆς ψυχῆς τὸ σῶμα. Καὶ  
δὴ καὶ ἐπὶ τῶν ἄλλων ψυχῶν ὁ αὐτὸς λόγος. Τῶν μὲν  
ἄλλων δυνάμεων οὐδὲ παρουσίαν τῷ σώματι λεκτέον τῆς  
ψυχῆς εἶναι,ὧν δὲ δεῖται, ταῦτα παρεῖναι,καὶ παρεῖναι  
οὐκ ἐνιδρυθέντα τοῖς μέρεσιν αὐτοῦ οὐδ’ αὖ τῷ ὅλῳ, καὶ  
πρὸς μὲν αἴσθησιν παρεῖναι παντὶ τῷ αἰσθανομένῳ τὸ  
αἰσθητικόν, πρὸς δὲ ἐνεργείας ἤδη ἄλλο ἄλλῳ.  
@C[23]
Λέγω δὲ ὧδε· τοῦ σώματος πεϕωτισμένου τοῦ ἐμ- 
ψύχου ὑπὸ τῆς ψυχῆς ἄλλο ἄλλως μεταλαμβάνειν αὐτοῦ  
μέρος· καὶ κατὰ τὴν τοῦ ὀργάνου πρὸς τὸ ἔργον ἐπιτηδειό- 
τητα, δύναμιν τὴν προσήκουσαν εἰς τὸ ἔργον ἀποδιδοῦσαν,  
οὕτω τοι λέγεσθαι τὴν μὲν ἐν ὀϕθαλμοῖς δύναμιν τὴν ὁρα- 
τικὴν εἶναι, τὴν δ’ ἐν ὠσὶ τὴν ἀκουστικήν, καὶ γευστικὴν  
ἐν γλώσσῃ, ὄσϕρησιν ἐν ῥισί, τὴν δὲ ἁπτικὴν ἐν παντὶ  
παρεῖναι· πρὸς γὰρ ταύτην τὴν ἀντίληψιν πᾶν τὸ σῶμα  
ὄργανον τῇ ψυχῇ [παρ]εἶναι. Τῶν δὲ ἁπτικῶν ὀργάνων ἐν  
πρώτοις τοῖς νεύροις ὄντων, ἃ δὴ καὶ πρὸς τὴν κίνησιν  
τοῦ ζῴου τὴν δύναμιν ἔχει, ἐνταῦθα τῆς τοιαύτης δούσης  
ἑαυτήν, ἀρχομένων δὲ ἀπὸ ἐγκεϕάλου τῶν νεύρων, τὴν  
τῆς αἰσθήσεως καὶ ὁρμῆς ἀρχὴν καὶ ὅλως παντὸς τοῦ   
ζῴου ἐνταῦθα ἔθεσαν ϕέροντες, οὗ δηλονότι αἱ ἀρχαὶ τῶν  
ὀργάνων, ἐκεῖ παρεῖναι τὸ χρησόμενον τιθέμενοι - βέλτιον  
δὲ λέγειν τὴν ἀρχὴν τῆς ἐνεργείας τῆς δυνάμεως ἐκεῖ -   
 ὅθεν γὰρ ἔμελλε κινεῖσθαι τὸ ὄργανον, ἐκεῖ ἔδει οἷον  
ἐναπερείδεσθαι τὴν δύναμιν τοῦ τεχνίτου ἐκείνην τὴν τῷ  
ὀργάνῳ πρόσϕορον, μᾶλλον δὲ οὐ τὴν δύναμιν - πανταχοῦ  
γὰρ ἡ δύναμις - ἐκεῖ δὲ τῆς ἐνεργείας ἡ ἀρχή, οὗ ἡ ἀρχὴ  
τοῦ ὀργάνου. ’Επεὶ οὖν ἡ τοῦ αἰσθάνεσθαι δύναμις καὶ ἡ  
τοῦ ὁρμᾶν ψυχῆς οὔσης αἰσθητικῆς καὶ ϕανταστικῆς  
[ϕύσις] ἐπάνω ἑαυτῆς εἶχε τὸν λόγον, ὡς ἂν γειτονοῦσα   
πρὸς τὸ κάτω οὗ αὐτὴ ἐπάνω, ταύτῃ ἐτέθη τοῖς παλαιοῖς  
ἐν τοῖς ἄκροις τοῦ ζῴου παντὸς ἐπὶ τῆς κεϕαλῆς, ὡς οὖσα  
οὐκ ἐν τῷ ἐγκεϕάλῳ, ἀλλ’ ὡς ἐν τούτῳ τῷ αἰσθητικῷ,  
ὃ ἐν τῷ ἐγκεϕάλῳ ἐκείνως ἵδρυτο. Τὸ μὲν γὰρ ἔδει σώματι  
διδόναι, καὶ τῷ σώματος μάλιστα τῆς ἐνεργείας δεκτικῷ,  
τὸ δὲ σώματι οὐδαμοῦ κοινωνοῦν πάντως ἐκείνῳ κοινωνεῖν  
ἔδει, ὃ ψυχῆς εἶδος ἦν καὶ ψυχῆς δυναμένης τὰς παρὰ  
τοῦ λόγου ἀντιλήψεις ποιεῖσθαι. Αἰσθητικὸν γὰρ κριτικόν  
πως, καὶ ϕανταστικὸν οἷον νοερόν, καὶ ὁρμὴ καὶ ὄρεξις,  
ϕαντασίᾳ καὶ λόγῳ ἑπόμενα. ’Εκεῖ οὖν τὸ λογιζόμενον οὐχ  
ὡς ἐν τόπῳ, ἀλλ’ ὅτι τὸ ἐκεῖ ἀπολαύει αὐτοῦ. Πῶς δὲ τὸ  
"ἐκεῖ" ἐπὶ τοῦ αἰσθητικοῦ, εἴρηται. Τοῦ δὲ ϕυτικοῦ αὖ καὶ  
αὐξητικοῦ καὶ θρεπτικοῦ μηδενὸς ἀπολειπομένου, τρέ- 
ϕοντος δὲ τῷ αἵματι, τοῦ δὲ αἵματος τοῦ τρέϕοντος ἐν  
ϕλεψὶν ὄντος, ἀρχῆς δὲ καὶ ϕλεβῶν καὶ αἵματος ἐν ἥπατι,  
οἷον ἐναπερειδομένης ταύτης τῆς δυνάμεως ἐνταῦθα ἡ τοῦ  
ἐπιθυμητικοῦ μοῖρα τῆς ψυχῆς οἰκεῖν ἀπεδόθη. ῝Ο γάρ  
τοι καὶ γεννᾷ καὶ τρέϕει καὶ αὔξει, τοῦτο καὶ τούτων  
ἐπιθυμεῖν ἀνάγκη. Τοῦ δὲ λεπτοῦ καὶ κούϕου καὶ ὀξέος καὶ  
καθαροῦ αἵματος, θυμῷ προσϕόρου ὀργάνου, ἡ τούτου πη- 
γή - ἐνταῦθα γὰρ τὸ τοιοῦτον αἷμα ἀποκρίνεται τῇ τοῦ θυμοῦ  
ζέσει - καρδία πεποίηται οἴκησις πρέπουσα. [῎Ε-
χουσαι δὲ τὸ σῶμα καὶ τὸ ἀντιλαμβάνεσθαι τῶν σωματι-
κῶν κολάσεων ἔχουσιν.]   
@C[24]
’Αλλὰ ποῦ ἐξελθοῦσα τοῦ σώματος γενήσεται; ῍Η  
ἐνταῦθα μὲν οὐκ ἔσται, οὗ οὐκ ἔστι τὸ δεχόμενον ὁπωσοῦν,  
οὐδὲ δύναται παραμένειν τῷ μὴ πεϕυκότι αὐτὴν δέχεσθαι,  
εἰ μή τι ἔχοι αὐτοῦ ὃ ἕλκει πρὸς αὐτὸ ἄϕρονα οὖσαν.  
῎Εστι δὲ ἐν ἐκείνῳ, εἰ ἄλλο ἔχει, κἀκεῖ ἀκολουθεῖ, οὗ  
πέϕυκε τοῦτο εἶναι καὶ γίνεσθαι. ῎Οντος δὲ πολλοῦ καὶ  
ἑκάστου τόπου, καὶ παρὰ τῆς διαθέσεως ἥκειν δεῖ τὸ  
διάϕορον, ἥκειν δὲ καὶ παρὰ τῆς ἐν τοῖς οὖσι δίκης. Οὐ  
γὰρ μή ποτέ τις ἐκϕύγοι, ὃ παθεῖν ἐπ’ ἀδίκοις ἔργοις  
προσήκει· ἀναπόδραστος γὰρ ὁ θεῖος νόμος ὁμοῦ ἔχων ἐν  
ἑαυτῷ τὸ ποιῆσαι τὸ κριθὲν ἤδη. Φέρεται δὲ καὶ αὐτὸς ὁ  
πάσχων ἀγνοῶν ἐϕ’ ἃ παθεῖν προσήκει, ἀστάτῳ μὲν τῇ  
ϕορᾷ πανταχοῦ αἰωρούμενος ταῖς πλάναις, τελευτῶν δὲ  
ὥσπερ πολλὰ καμὼν οἷς ἀντέτεινεν εἰς τὸν προσήκοντα  
αὐτῷ τόπον ἐνέπεσεν, ἑκουσίῳ τῇ ϕορᾷ τὸ ἀκούσιον εἰς τὸ  
παθεῖν ἔχων. Εἴρηται δὲ ἐν τῷ νόμῳ καὶ ὅσον καὶ ἐϕ’  
ὅσον δεῖ παθεῖν, καὶ πάλιν αὖ ὁμοῦ συνέδραμεν ἡ ἄνεσις  
τῆς κολάσεως καὶ ἡ δύναμις τοῦ ἀναϕυγεῖν ἐξ ἐκείνων  
τῶν τόπων, ἁρμονίας δυνάμει τῆς κατεχούσης τὰ πάντα.  
῎Εχουσαι δὲ σῶμα καὶ τὸ ἀντιλαμβάνεσθαι τῶν σωματι- 
κῶν κολάσεων ἔχουσι· ταῖς δὲ τῶν ψυχῶν καθαραῖς οὔσαις  
καὶ μηδὲν μηδαμῇ ἐϕελκομέναις τοῦ σώματος ἐξ ἀνάγκης  
<καὶ> οὐδαμοῦ σώματος ὑπάρξει εἶναι. Εἰ οὖν εἰσι [καὶ]
μηδαμοῦ σώματος - οὐδὲ γὰρ ἔχουσι σῶμα - οὗ ἐστιν
ἡ οὐσία καὶ τὸ ὂν καὶ τὸ θεῖον - ἐν τῷ θεῷ - ἐνταῦθα καὶ
μετὰ τούτων καὶ ἐν τούτῳ ἡ τοιαύτη ψυχὴ ἔσται. Εἰ δ’
ἔτι ζητεῖς ποῦ, ζητητέον σοι ποῦ ἐκεῖνα· ζητῶν δὲ ζήτει
μὴ τοῖς ὄμμασι μηδ’ ὡς ζητῶν σώματα.  
@C[25]
Περὶ δὲ μνήμης, εἰ αὐταῖς ταῖς ψυχαῖς τῶνδε  
τῶν τόπων ἐξελθούσαις μνημονεύειν ὑπάρχει, ἢ ταῖς μέν,  
ταῖς δ’ οὔ, καὶ πάντων ἤ τινων, καὶ εἰ μνημονεύουσιν ἀεί,  
ἢ ἐπί τινα χρόνον τὸν ἐγγὺς τῆς ἀϕόδου, ζητεῖν ὁμοίως  
ἄξιον. ’Αλλ’ εἰ μέλλομεν ὀρθῶς περὶ τούτων τὴν ζήτησιν  
ποιεῖσθαι, ληπτέον τί ποτε τὸ μνημονεῦόν ἐστι. Λέγω δὲ  
οὐ τί μνήμη ἐστίν, ἀλλ’ ἐν τίνι συνίστασθαι πέϕυκε τῶν  
ὄντων. Τί μὲν γάρ ἐστι μνήμη, εἴρηται ἐν ἄλλοις καὶ  
πολλάκις τεθρύλληται, τὸ δὲ μνημονεύειν πεϕυκὸς ὅ τί  
ποτέ ἐστιν ἀκριβέστερον ληπτέον. Εἰ δέ ἐστι τὸ τῆς μνή- 
μης ἐπικτήτου τινὸς ἢ μαθήματος ἢ παθήματος, οὔτε τοῖς  
ἀπαθέσι τῶν ὄντων οὔτε τοῖς <μὴ> ἐν χρόνῳ ἐγγίνοιτο  
ἂν τὸ μνημονεύειν. Μνήμην δὴ περὶ θεὸν οὐδὲ περὶ τὸ ὂν  
καὶ νοῦν θετέον· οὐδὲν γὰρ εἰς αὐτοὺς οὐδὲ χρόνος,  
ἀλλ’ αἰὼν περὶ τὸ ὄν, καὶ οὔτε τὸ πρότερον οὔτε τὸ  
ἐϕεξῆς, ἀλλ’ ἔστιν ἀεὶ ὡς ἔχει ἐν τῷ αὐτῷ οὐ δεχόμενον  
παράλλαξιν. Τὸ δὲ ἐν τῷ αὐτῷ καὶ ὁμοίῳ πῶς ἂν ἐν  
μνήμῃ γένοιτο, οὐκ ἔχον οὐδ’ ἴσχον ἄλλην κατάστασιν μεθ’  
ἣν εἶχε πρότερον, ἢ νόησιν ἄλλην μετ’ ἄλλην, ἵνα ἐν ἄλλῃ  
μένῃ, ἄλλης δὲ μνημονεύῃ ἣν εἶχε πρότερον; ’Αλλὰ τί κω- 
λύει τὰς ἄλλων μεταβολὰς εἰδέναι οὐ μεταβάλλοντα αὐτόν,  
οἷον κόσμου τὰς περιόδους; ῍Η ὅτι ἄλλο μὲν πρότερον,   
ἄλλο δὲ ὕστερον νοήσει ἐπακολουθοῦν ταῖς τοῦ τρεπομέ- 
νου μεταβολαῖς, τό τε μνημονεύειν παρὰ τὸ νοεῖν ἄλλο.  
Τὰς δὲ αὐτοῦ νοήσεις οὐ μνημονεύειν λεκτέον· οὐ γὰρ ἦλ-
θον, ἵνα κατέχῃ μὴ ἀπέλθοιεν· ἢ οὕτω γε τὴν οὐσίαν αὐτοῦ  
ϕοβοῖτο μὴ ἀπέλθοι ἀπ’ αὐτοῦ. Οὐ τοίνυν οὐδὲ ψυχὴν  
ϕατέον μνημονεύειν τὸν αὐτὸν τρόπον οἷον λέγομεν τὸ  
μνημονεύειν εἶναι ὧν ἔχει συμϕύτων, ἀλλ’ ἐπειδὴ ἐνταῦθά  
ἐστιν, ἔχειν καὶ μὴ ἐνεργεῖν κατ’ αὐτά, καὶ μάλιστα  
ἐνταῦθα ἡκούσῃ. Τὸ δὲ καὶ ἐνεργεῖν ἤδη - ταῖς ἐνεργούσαις  
ἃ εἶχον μνήμην καὶ ἀνάμνησιν προστιθέναι ἐοίκασιν οἱ  
παλαιοί. ῞Ωσθ’ ἕτερον εἶδος μνήμης τοῦτο· διὸ καὶ χρόνος  
οὐ πρόσεστι τῇ οὕτω λεγομένῃ μνήμῃ. ’Αλλ’ ἴσως εὐχερῶς  
περὶ τούτων ἔχομεν καὶ οὐκ ἐξεταστικῶς. ῎Ισως γὰρ ἄν  
τις ἀπορήσειε, μήποτε οὐ τῆς ψυχῆς ᾖ ἐκείνης ἡ λεγομένη 
τοιαύτη ἀνάμνησις καὶ μνήμη, ἀλλὰ ἄλλης ἀμυδροτέ- 
ρας, ἢ τοῦ συναμϕοτέρου τοῦ ζῴου. Εἴτε γὰρ ἄλλης, πότε  
ἢ πῶς λαμβανούσης; Εἴτε τοῦ ζῴου, πότε ἢ πῶς; Διὸ ζη- 
τητέον τί ἐστι τῶν ἐν ἡμῖν τὸ τὴν μνήμην ἴσχον, ὅπερ καὶ  
ἐξ ἀρχῆς ἐζητοῦμεν· καὶ εἰ μὲν ἡ ψυχὴ ἡ μνημονεύουσα,  
τίς δύναμις ἢ τί μέρος, εἰ δὲ τὸ ζῷον, ὥσπερ καὶ τὸ αἰ- 
σθανόμενον ἔδοξέ τισι, τίς ὁ τρόπος, καὶ τί ποτε δεῖ ϕάναι  
τὸ ζῷον, καὶ ἔτι εἰ τὸ αὐτὸ τῶν αἰσθημάτων δεῖ τίθεσθαι  
ἀντιλαμβάνεσθαι καὶ τῶν νοημάτων, ἢ ἄλλο τοῦ ἑτέρου.  
@C[26]
Εἰ μὲν οὖν τὸ ζῷον τὸ συναμϕότερόν ἐστιν ἐν ταῖς  
αἰσθήσεσι ταῖς κατ’ ἐνέργειαν, δεῖ τὸ αἰσθάνεσθαι τοιοῦτον   
εἶναι - διὸ καὶ κοινὸν λέγεται - οἷον τὸ τρυπᾶν καὶ τὸ  
ὑϕαίνειν, ἵνα κατὰ μὲν τὸν τεχνίτην ἡ ψυχὴ ᾖ ἐν τῷ αἰ- 
σθάνεσθαι, κατὰ δὲ τὸ ὄργανον τὸ σῶμα, τοῦ μὲν σώματος  
πάσχοντος καὶ ὑπηρετοῦντος, τῆς δὲ ψυχῆς παραδεχομέ-  
νης τὴν τύπωσιν τὴν τοῦ σώματος, ἢ τὴν διὰ τοῦ σώματος,  
ἢ τὴν κρίσιν, ἣν ἐποιήσατο ἐκ τοῦ παθήματος τοῦ σώμα-
τος· οὗ δὴ ἡ μὲν αἴσθησις οὕτω κοινὸν ἔργον λέγοιτο ἄν, ἡ
δὲ μνήμη οὐκ ἀναγκάζοιτο τοῦ κοινοῦ εἶναι τῆς ψυχῆς ἤδη  
παραδεξαμένης τὸν τύπον καὶ ἢ ϕυλαξάσης ἢ ἀποβαλούσης  
αὐτήν· εἰ μή τις τεκμαίροιτο κοινὸν καὶ τὸ μνημονεύειν  
εἶναι ἐκ τοῦ ταῖς κράσεσι τῶν σωμάτων καὶ μνημονικοὺς  
καὶ ἐπιλήσμονας ἡμᾶς γίγνεσθαι. ’Αλλὰ καὶ ὧς κωλυτικὸν  
ἂν ἢ οὐ κωλυτικὸν λέγοιτο τὸ σῶμα γίνεσθαι, τῆς δὲ  
ψυχῆς τὸ μνημονεύειν οὐχ ἧττον εἴη. Τῶν δὲ δὴ μαθή- 
σεων πῶς τὸ κοινόν, ἀλλ’ οὐχ ἡ ψυχὴ ἡ μνημονεύουσα  
ἔσται; Εἰ δὲ τὸ ζῷον τὸ συναμϕότερον οὕτως, ὡς ἕτερον  
ἐξ ἀμϕοῖν εἶναι, πρῶτον μὲν ἄτοπον μήτε σῶμα μήτε ψυ- 
χὴν τὸ ζῷον λέγειν· οὐ γὰρ δὴ μεταβαλόντων ἀμϕοτέρων  
ἕτερόν τι ἔσται τὸ ζῷον οὐδ’ αὖ κραθέντων, ὡς δυνάμει  
τὴν ψυχὴν ἐν τῷ ζῴῳ εἶναι· ἔπειτα καὶ οὕτως οὐδὲν ἧττον  
τῆς ψυχῆς τὸ μνημονεύειν ἔσται, ὥσπερ ἐν οἰνομέλιτος  
κράσει εἴ τι γλυκάζει, παρὰ τοῦ μέλιτος τοῦτο ἔσται.  
Τί οὖν, εἰ αὐτὴ μὲν μνημονεύοι, τῷ δὲ ἐν σώματι εἶναι τῷ  
μὴ καθαρὰ εἶναι, ἀλλ’ ὥσπερ ποιωθεῖσα, ἀναμάττεσθαι  
δύναται τοὺς τῶν αἰσθητῶν τύπους καὶ τῷ οἷον ἕδραν ἐν  
τῷ σώματι πρὸς τὸ παραδέχεσθαι καὶ μὴ ὥσπερ παραρ- 
ρεῖν <ἐᾶν>; ’Αλλὰ πρῶτον μὲν οἱ τύποι οὐ μεγέθη, οὐδ’ ὥσπερ   
αἱ ἐνσϕραγίσεις οὐδ’ ἀντερείσεις ἢ τυπώσεις, ὅτι μηδ’  
ὠθισμός, μηδ’ ὥσπερ ἐν κηρῷ, ἀλλ’ ὁ τρόπος οἷον νόησις  
καὶ ἐπὶ τῶν αἰσθητῶν. ’Επὶ δὲ τῶν νοήσεων τίς ἡ ἀντέ- 
ρεισις λέγοιτο ἄν; ῍Η τί δεῖ σώματος ἢ ποιότητος  
σωματικῆς μεθ’ ἧς; ’Αλλὰ μὴν καὶ τῶν αὐτῆς κινημάτων  
ἀνάγκη μνήμην αὐτῇ γίγνεσθαι, οἷον ὧν ἐπεθύμησε  
καὶ ὧν οὐκ ἀπέλαυσεν οὐδὲ ἦλθεν εἰς σῶμα τὸ ἐπιθυμητόν.  
Πῶς γὰρ ἂν εἴποι τὸ σῶμα περὶ ὧν οὐκ ἦλθεν εἰς αὐτό;  
῍Η πῶς μετὰ σώματος μνημονεύσει, ὃ μὴ πέϕυκε γι- 
νώσκειν ὅλως τὸ σῶμα; ’Αλλὰ τὰ μὲν λεκτέον εἰς ψυχὴν  
λήγειν, ὅσα διὰ σώματος, τὰ δὲ ψυχῆς εἶναι μόνης, εἰ  
δεῖ τὴν ψυχὴν εἶναί τι καὶ ϕύσιν τινὰ καὶ ἔργον τι  
αὐτῆς. Εἰ δὲ τοῦτο, καὶ ἔϕεσιν καὶ μνήμην τῆς ἐϕέσεως  
ἄρα καὶ τῆς τεύξεως καὶ τῆς οὐ τεύξεως, ἐπείπερ καὶ  
ἡ ϕύσις αὐτῆς οὐ τῶν ῥεόντων. Εἰ γὰρ μὴ τοῦτο, οὐδὲ  
συναίσθησιν οὐδὲ παρακολούθησιν δώσομεν οὐδέ τινα  
σύνθεσιν καὶ οἷον σύνεσιν. Οὐ γὰρ δὴ οὐδὲν ἔχουσα τούτων  
ἐν τῇ ϕύσει αὐτῆς ταῦτα κομίζεται ἐν σώματι, ἀλλ’  
ἐνεργείας μέν τινας ἴσχει ὧν ἔργων δεῖται ἡ ἐπιτέλεσις  
ὀργάνων, τῶν δὲ τὰς δυνάμεις ἥκει ϕέρουσα, τῶν δὲ καὶ τὰς  
ἐνεργείας. Τὸ δὲ τῆς μνήμης καὶ τὸ σῶμα ἐμπόδιον  
ἔχει· ἐπεὶ καὶ νῦν προστιθεμένων τινῶν λήθη, ἐν δ’ ἀϕαι-
ρέσει καὶ καθάρσει ἀνακύπτει πολλάκις ἡ μνήμη. Μονῆς  
δὲ οὔσης αὐτῆς ἀνάγκη τὴν τοῦ σώματος ϕύσιν κινουμέ-
νην καὶ ῥέουσαν λήθης αἰτίαν, ἀλλ’ οὐ μνήμης εἶναι· διὸ
καὶ ὁ τῆς Λήθης ποταμὸς οὗτος ἂν ὑπονοοῖτο. Ψυχῆς
μὲν δὴ ἔστω τὸ πάθημα τοῦτο.   
@C[27]
’Αλλὰ τίνος ψυχῆς, τῆς μὲν λεγομένης ὑϕ’ ἡμῶν  
θειοτέρας, καθ’ ἣν ἡμεῖς, τῆς δὲ ἄλλης τῆς παρὰ τοῦ  
ὅλου; ῍Η λεκτέον εἶναι μνήμας ἑκατέρας, τὰς μὲν ἰδίας,  
τὰς δὲ κοινάς· καὶ ὅταν μὲν συνῶσιν, ὁμοῦ πάσας,  
χωρὶς δὲ γενομένων, εἰ ἄμϕω εἶεν καὶ μένοιεν, ἑκατέραν  
ἐπιπλέον τὰ ἑαυτῆς, ἐπ’ ὀλίγον δὲ χρόνον τὰ τῆς ἑτέρας.  
Τὸ γοῦν εἴδωλον ἐν ῞Αιδου ‘Ηρακλέους - τοῦτο γὰρ καὶ  
τὸ εἴδωλον, οἶμαι, χρὴ νομίζειν ἡμᾶς - μνημονεύειν τῶν  
πεπραγμένων πάντων κατὰ τὸν βίον, αὐτοῦ γὰρ μάλιστα  
καὶ ὁ βίος ἦν. Αἱ δὲ ἄλλαι τὸ συναμϕότερον <γενόμεναι>
[οὖσαι] οὐδὲν πλέον ὅμως εἶχον λέγειν· ἢ ἅ γε τοῦ βίου
τούτου, καὶ αὐταὶ [τὸ συναμϕότερον γενόμεναι] ταῦτα ᾔ-
δεσαν· ἢ εἴ τι δικαιοσύνης ἐχόμενον. ‘Ο δὲ ‘Ηρακλῆς αὐτὸς
ὁ ἄνευ τοῦ εἰδώλου τί ἔλεγεν, οὐκ εἴρηται. Τί οὖν ἂν εἴποι
ἡ ἑτέρα ψυχὴ ἀπαλλαγεῖσα μόνη; ‘Η γὰρ ἐϕελκομένη ὅ τι
κἄν, πάντα, ὅσα ἔπραξεν ἢ ἔπαθεν ὁ ἄνθρωπος· χρόνου δὲ  
προιόντος ἐπὶ τῷ θανάτῳ καὶ ἄλλων μνῆμαι ἂν ϕανεῖεν ἐκ  
τῶν πρόσθεν βίων, ὥστε τινὰ τούτων καὶ ἀτιμάσασαν  
ἀϕεῖναι. Σώματος γὰρ καθαρωτέρα γενομένη καὶ ἃ ἐνταῦ-
θα οὐκ εἶχεν ἐν μνήμῃ ἀναπολήσει· εἰ δ’ ἐν σώματι γενο-
μένη ἄλλῳ ἐξέλθοι, ἐρεῖ μὲν τὰ τοῦ ἔξω βίου καὶ ἐρεῖ <δὲ>
[εἶναι] ὃ ἄρτι ἀϕῆκεν [ἐρεῖ δὲ] καὶ πολλὰ τῶν πρόσθεν.
Χρόνοις δὲ πολλῶν τῶν ἐπακτῶν ἀεὶ ἔσται ἐν λήθῃ. ‘Η δὲ
δὴ μόνη γενομένη τί μνημονεύσει; ῍Η πρότερον σκεπτέον
τίνι δυνάμει ψυχῆς τὸ μνημονεύειν παραγίνεται.  
@C[28]
῏Αρά γε ᾧ αἰσθανόμεθα καὶ ᾧ μανθάνομεν; ῍Η καὶ  
ᾧ ἐπιθυμοῦμεν τῶν ἐπιθυμητῶν, καὶ τῶν ὀργιστῶν τῷ  
θυμοειδεῖ; Οὐ γὰρ ἄλλο μὲν ἀπολαύσει, ϕήσει τις, ἄλλο  
δὲ μνημονεύσει τῶν ἐκείνου. Τὸ γοῦν ἐπιθυμητικὸν ὧν  
ἀπέλαυσε τούτοις κινεῖται πάλιν ὀϕθέντος τοῦ ἐπιθυμητοῦ  
δηλονότι τῇ μνήμῃ. ’Επεὶ διὰ τί οὐκ ἄλλου, ἢ οὐχ οὕτως;  
Τί οὖν κωλύει καὶ αἴσθησιν τῶν τοιούτων διδόναι αὐτῷ καὶ  
τῷ αἰσθητικῷ τοίνυν ἐπιθυμίαν καὶ πάντα πᾶσιν ὥστε κατὰ  
τὸ ἐπικρατοῦν ἕκαστον λέγεσθαι; ῍Η αἴσθησιν ἄλ- 
λως ἑκάστῳ· οἷον εἶδε μὲν ἡ ὅρασις, οὐ τὸ ἐπιθυμοῦν, ἐκι- 
νήθη δὲ παρὰ τῆς αἰσθήσεως τὸ ἐπιθυμοῦν οἷον διαδόσει,  
οὐχ ὥστε εἰπεῖν τὴν αἴσθησιν οἵα, ἀλλ’ ὥστε ἀπαρακολου- 
θήτως παθεῖν. Καὶ ἐπὶ τοῦ θυμοῦ εἶδε τὸν ἀδικήσαντα, ὁ  
δὲ θυμὸς ἀνέστη, οἷον εἰ ποιμένος ἰδόντος ἐπὶ ποίμνῃ  
λύκον ὁ σκύλαξ τῇ ὀδμῇ ἢ τῷ κτύπῳ αὐτὸς οὐκ ἰδὼν ὄμ- 
μασιν ὀρίνοιτο. Καὶ τοίνυν ἀπέλαυσε μὲν τὸ ἐπιθυμοῦν, καὶ  
ἔχει ἴχνος τοῦ γενομένου ἐντεθὲν οὐχ ὡς μνήμην, ἀλλ’ ὡς  
διάθεσιν καὶ πάθος· ἄλλο δὲ τὸ ἑωρακὸς τὴν ἀπόλαυσιν καὶ  
παρ’ αὐτοῦ ἔχον τὴν μνήμην τοῦ γεγενημένου. Τεκμήριον   
δὲ τὸ μὴ ἡδεῖαν εἶναι τὴν μνήμην πολλάκις ὧν μετέσχε τὸ  
ἐπιθυμοῦν, καίτοι, εἰ ἐν αὐτῷ, ἦν ἄν.  
@C[29]
῏Αρ’ οὖν τῷ αἰσθητικῷ ϕέροντες ἀναθήσομεν τὴν  
μνήμην, καὶ τὸ αὐτὸ ἡμῖν μνημονευτικὸν καὶ αἰσθητικὸν  
ἔσται; ’Αλλ’ εἰ καὶ τὸ εἴδωλον μνημονεύσει, ὡς ἐλέγετο,  
διττὸν τὸ αἰσθητικὸν ἔσται, καὶ εἰ μὴ τὸ αἰσθητικὸν δὲ τὸ  
μνημονευτικόν, ἀλλ’ ὁτιοῦν ἄλλο, διττὸν τὸ μνημονεῦον  
ἔσται. ῎Ετι εἰ τὸ αἰσθητικόν, καὶ τῶν μαθημάτων ἔσται  
καὶ τῶν διανοημάτων τὸ αἰσθητικόν. ῍Η ἄλλο γε δεῖ ἑκα- 
τέρων. ῏Αρ’ οὖν κοινὸν θέμενοι τὸ ἀντιληπτικὸν τούτῳ  
δώσομεν ἀμϕοῖν τὴν μνήμην; ’Αλλ’ εἰ μὲν ἓν καὶ ταὐτὸ  
τὸ ἀντιλαμβανόμενον αἰσθητῶν τε καὶ νοητῶν, τάχα  
ἄν τι λέγοιτο· εἰ δὲ διαιρεῖται διχῇ, οὐδὲν ἧττον δύο ἂν  
εἴη. Εἰ δὲ καὶ ἑκατέρᾳ τῇ ψυχῇ δώσομεν ἄμϕω, τέτ- 
ταρα ἂν γένοιτο. ῞Ολως δὲ τίς ἀνάγκη, ᾧ αἰσθανόμεθα,  
τούτῳ καὶ μνημονεύειν, καὶ τῇ αὐτῇ δυνάμει γίνεσθαι  
ἄμϕω, καὶ ᾧ διανοούμεθα, τούτῳ τῶν διανοημάτων μνη- 
μονεύειν; ’Επεὶ οὐδ’ οἱ αὐτοὶ διανοεῖσθαι κράτιστοι καὶ  
μνημονεύειν, καὶ ἐπίσης αἰσθήσει χρησάμενοι οὐκ ἐπίσης  
μνημονεύουσι, καὶ εὐαισθήτως ἔχουσιν ἄλλοι, μνημονεύου- 
σι δὲ ἄλλοι οὐκ ὀξέως ἐν αἰσθήσει γεγενημένοι. ’Αλλὰ πά- 
λιν αὖ, εἰ ἄλλο ἑκάτερον δεήσει εἶναι, καὶ ἄλλο μνημονεύ-
σει ὧν ἡ αἴσθησις ᾔσθετο πρότερον, κἀκεῖνο δεῖ αἰσθέσθαι   
οὗπερ μελλήσει μνημονεύσειν; ῍Η οὐδὲν κωλύσει τῷ μνη- 
μονεύσοντι τὸ αἴσθημα ϕάντασμα εἶναι, καὶ τῷ ϕανταστι- 
κῷ ἄλλῳ ὄντι τὴν μνήμην καὶ κατοχὴν ὑπάρχειν· τοῦτο  
γάρ ἐστιν, εἰς ὃ λήγει ἡ αἴσθησις, καὶ μηκέτι οὔσης τούτῳ  
πάρεστι τὸ ὅραμα. Εἰ οὖν παρὰ τούτῳ τοῦ ἀπόντος ἤδη ἡ  
ϕαντασία, μνημονεύει ἤδη, κἂν ἐπ’ ὀλίγον παρῇ. ῟Ωι δὴ εἰ  
μὲν ἐπ’ ὀλίγον παραμένοι, ὀλίγη ἡ μνήμη, ἐπὶ πολὺ δέ,  
μᾶλλον μνημονικοὶ τῆς δυνάμεως ταύτης οὔσης ἰσχυρο- 
τέρας, ὡς μὴ ῥᾳδίως τρεπομένης ἐϕεῖσθαι ἀποσεισθεῖσαν   
τὴν μνήμην. Τοῦ ϕανταστικοῦ ἄρα ἡ μνήμη, καὶ τὸ  
μνημονεύειν τῶν τοιούτων ἔσται. Διαϕόρως δ’ ἔχειν πρὸς  
μνήμας ϕήσομεν ἢ ταῖς δυνάμεσιν αὐτῆς διαϕόρως ἐχού- 
σαις ἢ ταῖς προσέξεσιν ἢ μή, ἢ καὶ σωματικαῖς κράσεσιν   
ἐνούσαις καὶ μή, καὶ ἀλλοιούσαις καὶ μή, καὶ οἷον θορυ- 
βούσαις. ’Αλλὰ ταῦτα μὲν ἑτέρωθι.  
@C[30]
Τὸ δὲ τῶν διανοήσεων τί; ῏Αρά γε καὶ τούτων τὸ  
ϕανταστικόν; ’Αλλ’ εἰ μὲν πάσῃ νοήσει παρακολουθεῖ  
ϕαντασία, τάχα ἂν ταύτης τῆς ϕαντασίας, οἷον εἰκόνος  
οὔσης τοῦ διανοήματος, μενούσης οὕτως ἂν εἴη τοῦ  
γνωσθέντος ἡ μνήμη· εἰ δὲ μή, ἄλλο τι ζητητέον. ῎Ισως δ’  
ἂν εἴη τοῦ λόγου τοῦ τῷ νοήματι παρακολουθοῦντος ἡ  
παραδοχὴ εἰς τὸ ϕανταστικόν. Τὸ μὲν γὰρ νόημα ἀμερὲς  
καὶ οὔπω οἷον προεληλυθὸς εἰς τὸ ἔξω ἔνδον ὂν λανθάνει,  
ὁ δὲ λόγος ἀναπτύξας καὶ ἐπάγων ἐκ τοῦ νοήματος εἰς τὸ  
ϕανταστικὸν ἔδειξε τὸ νόημα οἷον ἐν κατόπτρῳ, καὶ ἡ   
ἀντίληψις αὐτοῦ οὕτω καὶ ἡ μονὴ καὶ ἡ μνήμη. Διὸ καὶ  
ἀεὶ κινουμένης πρὸς νόησιν τῆς ψυχῆς, ὅταν ἐν τούτῳ  
γένηται, ἡμῖν ἡ ἀντίληψις. ῎Αλλο γὰρ ἡ νόησις, καὶ ἄλλο  
ἡ τῆς νοήσεως ἀντίληψις, καὶ νοοῦμεν μὲν ἀεί, ἀντιλαμ- 
βανόμεθα δὲ οὐκ ἀεί· τοῦτο δέ, ὅτι τὸ δεχόμενον οὐ μόνον  
δέχεται νοήσεις, ἀλλὰ καὶ αἰσθήσεις κατὰ θάτερα.  
@C[31]
’Αλλ’ εἰ τοῦ ϕανταστικοῦ ἡ μνήμη, ἑκατέρα δὲ ἡ  
ψυχὴ μνημονεύειν εἴρηται, δύο τὰ ϕανταστικά. Χωρὶς μὲν  
οὖν οὖσαι ἐχέτωσαν ἑκάτερα, ἐν δὲ τῷ αὐτῷ παρ’ ἡμῖν  
πῶς τὰ δύο καὶ τίνι αὐτῶν ἐγγίνεται; Εἰ μὲν γὰρ ἀμϕο- 
τέροις, διτταὶ ἀεὶ αἱ ϕαντασίαι· οὐ γὰρ δὴ τὸ μὲν τῆς  
ἑτέρας τῶν νοητῶν, τὸ δὲ τῶν αἰσθητῶν· οὕτω γὰρ ἂν  
παντάπασι δύο ζῷα οὐδὲν ἔχοντα κοινὸν πρὸς ἄλληλα  
ἔσται. Εἰ οὖν ἀμϕοτέραις, τίς ἡ διαϕορά; Εἶτα πῶς οὐ  
γινώσκομεν; ῍Η ὅταν μὲν συμϕωνῇ ἡ ἑτέρα τῇ ἑτέρᾳ, οὐκ  
ὄντων οὐδὲ χωρὶς τῶν ϕανταστικῶν, κρατοῦντός τε τοῦ  
τῆς κρείττονος, ἓν τὸ ϕάντασμα γίνεται, οἷον παρακο- 
λουθούσης σκιᾶς τῷ ἑτέρῳ, καὶ ὑποτρέχοντος οἷον σμικροῦ  
ϕωτὸς μείζονι· ὅταν δὲ μάχη ᾖ καὶ διαϕωνία, ἐκϕανὴς  
ἐϕ’ αὑτῆς καὶ ἡ ἑτέρα γίνεται, λανθάνει δὲ <ὅ τι> ἐν ἑτέρῳ.  
[ὅτι] Καὶ ὅλως τὸ διττὸν τῶν ψυχῶν λανθάνει. Εἰς ἓν γὰρ  
ἦλθον ἄμϕω καὶ ἐποχεῖται ἡ ἑτέρα. ‘Εώρα οὖν ἡ ἑτέρα  
πάντα καὶ τὰ μὲν ἔχει ἐξελθοῦσα, τὰ δ’ ἀϕίησι τῶν τῆς  
ἑτέρας· οἷον ἑταίρων ὁμιλίας ϕαυλοτέρων λαβόντες ποτὲ  
ἄλλους ἀλλαξάμενοι ὀλίγα τῶν ἐκείνων μεμνήμεθα, χρη- 
στοτέρων δὲ γεγενημένων πλείω.  
@C[32]
Τί δὲ δὴ ϕίλων καὶ παίδων καὶ γυναικός; Πατρίδος   
δὲ καὶ τῶν ὧν ἂν καὶ ἀστεῖος οὐκ ἄτοπος μνημονεύων;  
῍Η τὸ μὲν μετὰ πάθους ἑκάστου, ὁ δὲ ἀπαθῶς ἂν τὰς  
μνήμας τούτων ἔχοι· τὸ γὰρ πάθος ἴσως καὶ ἐξ ἀρχῆς ἐν  
ἐκείνῳ καὶ τὰ ἀστεῖς τῶν παθῶν τῇ σπουδαίᾳ, καθόσον  
τῇ ἑτέρᾳ τι ἐκοινώνησε. Πρέπει δὲ τὴν μὲν χείρονα καὶ τῶν 
τῆς ἑτέρας ἐνεργημάτων ἐϕίεσθαι τῆς μνήμης καὶ μάλιστα, 
ὅταν ἀστεία ᾖ καὶ αὐτή· γένοιτο γὰρ ἄν τις καὶ ἐξ ἀρχῆς 
ἀμείνων καὶ τῇ παιδεύσει τῇ παρὰ τῆς κρείττονος. Τὴν 
δὲ δεῖ ἀσμένως λήθην ἔχειν τῶν παρὰ τῆς χείρονος. Εἴη 
γὰρ ἂν καὶ σπουδαίας οὔσης τῆς ἑτέρας τὴν ἑτέραν τὴν  
ϕύσιν χείρονα εἶναι κατεχομένην ὑπὸ τῆς ἑτέρας βίᾳ. ῞Οσῳ 
δὴ σπεύδει πρὸς τὸ ἄνω, πλειόνων αὐτῇ ἡ λήθη, εἰ μή που 
πᾶς ὁ βίος αὐτῇ καὶ ἐνταῦθα τοιοῦτος οἷος μόνων τῶν 
κρειττόνων εἶναι τὰς μνήμας· ἐπεὶ καὶ ἐνταῦθα καλῶς τὸ 
ἐξιστάμενον τῶν ἀνθρωπείων σπουδασμάτων.  
’Ανάγκη οὖν καὶ τῶν μνημονευμάτων· ὥστε ἐπιλήσμονα  
ἄν τις λέγων τὴν ἀγαθὴν ὀρθῶς ἂν λέγοι τρόπῳ τοιούτῳ.  
’Επεὶ καὶ ϕεύγει ἐκ τῶν πολλῶν, καὶ τὰ πολλὰ εἰς ἓν  
συνάγει τὸ ἄπειρον ἀϕιείς. Οὕτω γὰρ καὶ οὐ μετὰ πολλῶν,  
ἀλλὰ ἐλαϕρὰ καὶ δι’ αὐτῆς· ἐπεὶ καὶ ἐνταῦθα, ὅταν ἐκεῖ  
ἐθέλῃ εἶναι, ἔτι οὖσα ἐνταῦθα ἀϕίησι πάντα ὅσα ἄλλα·  
ὀλίγα τοίνυν κἀκεῖ τὰ ἐντεῦθεν· καὶ ἐν οὐρανῷ οὖσα  
πλείω. Καὶ εἴποι ἂν ὁ ‘Ηρακλῆς ἐκεῖνος ἀνδραγαθίας  
ἑαυτοῦ, ὁ δὲ καὶ ταῦτα σμικρὰ ἡγούμενος καὶ μετατεθεὶς  
εἰς ἁγιώτερον τόπον καὶ ἐν τῷ νοητῷ γεγενημένος καὶ ὑπὲρ  
τὸν ‘Ηρακλέα ἰσχύσας τοῖς ἄθλοις, οἷα ἀθλεύουσι σοϕοί,   
@T[4]
@C[1]
|35$τί οὖν ἐρεῖ; Καὶ τίνων τὴν μνήμην ἕξει ψυχὴ ἐν τῷ  
νοητῷ καὶ ἐπὶ τῆς οὐσίας ἐκείνης γενομένη; ῍Η ἀκόλουθον  
εἰπεῖν ἐκεῖνα θεωρεῖν καὶ περὶ ἐκεῖνα ἐνεργεῖν, ἐν οἷς  
ἔστιν,# |36$ἢ μηδὲ ἐκεῖ εἶναι. Τῶν οὖν ἐνταῦθα οὐδέν, οἷον ὅτι  
ἐϕιλοσόϕησε,# |37$καὶ δὴ καὶ ὅτι ἐνταῦθα οὖσα ἐθεᾶτο τὰ  
ἐκεῖ; ’Αλλ’ εἰ μὴ ἔστιν, ὅτε τις ἐπιβάλλει τινὶ τῇ νοήσει,  
ἄλλο τι ποιεῖν ἢ νοεῖν κἀκεῖνο θεωρεῖν# |38$- καὶ ἐν τῇ νοήσει  
οὐκ ἔστιν ἐμπεριεχόμενον τὸ “ἐνενοήκειν”, ἀλλ’ ὕστερον ἄν  
τις τοῦτ’, εἰ ἔτυχεν, εἴποι, τοῦτο δὲ ἤδη μεταβάλλοντος -#  
|39$οὐκ ἂν εἴη ἐν τῷ νοητῷ καθαρῶς ὄντα μνήμην ἔχειν  
τῶν τῇδέ ποτε αὐτῷ τινι γεγενημένων.# |40$Εἰ δὲ καί, ὥσπερ  
δοκεῖ, ἄχρονος πᾶσα νόησις, ἐν αἰῶνι, ἀλλ’ οὐκ ἐν χρό- 
νῳ ὄντων τῶν ἐκεῖ, ἀδύνατον μνήμην εἶναι ἐκεῖ οὐχ  
ὅτι τῶν ἐνταῦθα, ἀλλὰ καὶ ὅλως ὁτουοῦν. ’Αλλὰ ἔστιν  
ἕκαστον παρόν·# |41$ἐπεὶ οὐδὲ διέξοδος οὐδὲ μετάβασις ἀϕ’   
ἑτέρου ἐπ’ ἄλλο. Τί οὖν; οὐκ ἔσται διαίρεσις ἄνωθεν εἰς  
εἴδη, ἢ κάτωθεν ἐπὶ τὸ καθόλου καὶ τὸ ἄνω;# |42$Τῷ μὲν γὰρ  
ἄνω μὴ ἔστω ἐνεργείᾳ ὁμοῦ ὄντι,  τῇ δὲ ψυχῇ ἐκεῖ οὔ- 
σῃ διὰ τί οὐκ ἔσται;# |43$Τί οὖν κωλύει καὶ ταύτην τὴν  
ἐπιβολὴν ἀθρόαν ἀθρόων γίγνεσθαι; ῏Αρ’ οὖν ὥς τινος ὁ-  
μοῦ; ῍Η ὡς πολλῶν ὁμοῦ πάσας νοήσεις.# |44$Τοῦ γὰρ θεάμα-
τος ὄντος ποικίλου ποικίλην καὶ πολλὴν τὴν νόησιν ἅμα  
γίγνεσθαι καὶ πολλὰς τὰς νοήσεις, οἷον αἰσθήσεις πολλὰς  
προσώπου ὀϕθαλμῶν ἅμα ὁρωμένων καὶ ῥινὸς καὶ τῶν  
ἄλλων.# |45$’Αλλ’ ὅταν ἕν τι διαιρῇ καὶ ἀναπτύσσῃ; ῍Η ἐν τῷ  
νῷ διῄρηται· καὶ τὸ τοιοῦτον οἷον ἐναπέρεισις μᾶλλον.# |46$Τὸ  
δὲ πρότερον καὶ τὸ ὕστερον ἐν τοῖς εἴδεσιν οὐ χρόνῳ# |47$ὂν  
οὐδὲ τὴν νόησιν τοῦ προτέρου καὶ ὑστέρου χρόνῳ ποιήσει·.  
ἔστι γὰρ καὶ τάξει,# |48$οἱονεὶ ϕυτοῦ ἡ τάξις ἐκ ῥιζῶν ἀρξα- 
μένη ἕως εἰς τὸ ἄνω τῷ θεωμένῳ οὐκ ἔχει ἄλλως ἢ τάξει  
τὸ πρότερον καὶ τὸ ὕστερον ἅμα τὸ πᾶν θεωμένῳ.# |49$’Αλλ’  
ὅταν εἰς ἓν βλέπῃ, εἶτα πολλὰ καὶ πάντα ἔχῃ, πῶς τὸ μὲν  
πρῶτον ἔσχε, τὸ δὲ ἐϕεξῆς;῍Η ἡ δύναμις ἡ μία οὕτως ἦν  
μία, ὡς πολλὰ ἐν ἄλλῳ, καὶ οὐ κατὰ μίαν νόησιν πάντα.# |50$Αἱ  
γὰρ ἐνέργειαι [οὐ] καθ’ ἕνα, ἀλλ’ ἀεὶ πᾶσαι δυνάμει ἑστώ-
σῃ· ἐν δὲ τοῖς ἄλλοις † γινομένων.# |50.1$῎Ηδη γὰρ ἐκεῖνο ὡς μὴ  
ἓν ὂν δυνηθῆναι τὴν τῶν πολλῶν ἐν αὐτῷ ϕύσιν δέξασθαι  
πρότερον οὐκ ὄντων.]#
@C[2]
|50.2$’Αλλὰ ταῦτα μὲν ταύτῃ. ‘Εαυτοῦ δὲ πῶς; ῍Η οὐδὲ  
ἑαυτοῦ ἕξει τὴν μνήμην, οὐδ’ ὅτι αὐτὸς ὁ θεωρῶν, οἷον  
Σωκράτης, ἢ ὅτι νοῦς ἢ ψυχή.# |52$Πρὸς δὴ ταῦτά τις  
ἀναμνησθήτω, ὡς ὅταν καὶ ἐνταῦθα θεωρῇ καὶ μάλιστα  
ἐναργῶς, οὐκ ἐπιστρέϕει πρὸς ἑαυτὸν τότε τῇ νοήσει,  
ἀλλ’ ἔχει μὲν ἑαυτόν, ἡ δὲ ἐνέργεια πρὸς ἐκεῖνο, κἀκεῖνο  
γίνεται οἷον ὕλην ἑαυτὸν παρασχών, εἰδοποιούμενος δὲ  
κατὰ τὸ ὁρώμενον καὶ δυνάμει ὢν τότε αὐτός.# |53$Τότε οὖν  
αὐτός τί ἐστιν ἐνεργείᾳ, ὅταν μηδὲν νοῇ;# |54$῎Η, εἰ μὲν αὐτὸς  
κενός ἐστι παντός, ὅταν μηδὲν νοῇ.# |55$Εἰ δέ ἐστιν αὐτὸς τοιοῦ- 
τος οἷος πάντα εἶναι, ὅταν αὑτὸν νοῇ, πάντα ὁμοῦ νοεῖ· 
ὥστε τῇ μὲν εἰς ἑαυτὸν ὁ τοιοῦτος ἐπιβολῇ καὶ ἐνεργείᾳ 
ἑαυτὸν ὁρῶν τὰ πάντα ἐμπεριεχόμενα ἔχει, τῇ δὲ πρὸς τὰ 
πάντα ἐμπεριεχόμενον ἑαυτόν.# |56$’Αλλ’ εἰ οὕτω ποιεῖ, μετα-
βάλλει τὰς νοήσεις, ὃ πρότερον αὐτοὶ οὐκ ἠξιοῦμεν.# |57$῍Η λεκ-
τέον ἐπὶ μὲν τοῦ νοῦ τὸ ὡσαύτως ἔχειν,# |58$ἐπὶ δὲ τῆς ψυχῆς 
ἐν οἷον ἐσχάτοις τοῦ νοητοῦ κειμένης γίνεσθαι τοῦτο δυνα-
τὸν εἶναι, ἐπεὶ καὶ προσχωρεῖν εἴσω;# |59$Εἰ γάρ τι περὶ τὸ
μένον γίνεται, δεῖ αὐτὸ παραλλαγὴν πρὸς τὸ μένον ἔχειν
μὴ ὁμοίως μένον.# |60$῍Η οὐδὲ μεταβολὴν λεκτέον γίνεσθαι, ὅ-
ταν ἀπὸ τῶν ἑαυτοῦ ἐϕ’ ἑαυτόν, καὶ ὅταν ἀϕ’ ἑαυτοῦ ἐπὶ
τὰ ἄλλα· πάντα γὰρ αὐτός ἐστι καὶ ἄμϕω ἕν.# |61$’Αλλ’ ἡ ψυχὴ
ἐν τῷ νοητῷ οὖσα τοῦτο πάσχει τὸ ἄλλο καὶ ἄλλο πρὸς αὐ-
τὴν καὶ τὰ ἐν αὐτῇ; ῍Η καθαρῶς ἐν τῷ νοητῷ οὖσα ἔχει τὸ  
ἀμετάβλητον καὶ αὐτή. Καὶ γὰρ αὐτή ἐστιν ἅ ἐστιν·# |62$ἐπεὶ   
καὶ ὅταν ἐν ἐκείνῳ ᾖ τῷ τόπῳ, εἰς ἕνωσιν ἐλθεῖν τῷ νῷ  
ἀνάγκη, εἴπερ ἐπεστράϕη·στραϕεῖσα γὰρ οὐδὲν μεταξὺ  
ἔχει, εἴς τε νοῦν ἐλθοῦσα ἥρμοσται, καὶ ἁρμοσθεῖσα  
ἥνωται οὐκ ἀπολλυμένη, ἀλλ’ ἕν ἐστιν ἄμϕω καὶ δύο.#  
|63$Οὕτως οὖν ἔχουσα οὐκ ἂν μεταβάλλοι, ἀλλὰ ἔχοι ἂν  
ἀτρέπτως πρὸς νόησιν ὁμοῦ ἔχουσα τὴν συναίσθησιν αὐτῆς,  
ὡς ἓν ἅμα τῷ νοητῷ ταὐτὸν γενομένη.#
@C[3]
|64$’Εξελθοῦσα δὲ ἐκεῖθεν καὶ οὐκ ἀνασχομένη τὸ ἕν,
τὸ δὲ αὐτῆς ἀσπασαμένη καὶ ἕτερον ἐθελήσασα εἶναι καὶ
οἷον προκύψασα, μνήμην, ὡς ἔοικεν, ἐϕεξῆς λαμβάνει.#
|65$Μνήμη δὲ ἡ μὲν τῶν ἐκεῖ ἔτι κατέχει μὴ πεσεῖν, ἡ δὲ τῶν
ἐνταῦθα ὡδὶ ϕέρει, ἡ δὲ τῶν ἐν οὐρανῷ ἐκεῖ κατέχει,# |66$καὶ
ὅλως, οὗ μνημονεύει, ἐκεῖνό ἐστι καὶ γίνεται. ῏Ην γὰρ τὸ  
μνημονεύειν ἢ νοεῖν ἢ ϕαντάζεσθαι, ἡ δὲ ϕαντασία αὐτὴ  
οὐ τῷ ἔχειν, ἀλλ’ οἷα ὁρᾷ, καὶ οἷα διάκειται·# |67$κἂν τὰ
αἰσθητὰ ἴδῃ, ὁπόσον αὐτῶν ἂν ἴδῃ, τοσοῦτον ἔχει τὸ βά-
θος. ῞Οτι γὰρ ἔχει πάντα δευτέρως καὶ οὐχ οὕτω τελείως,
πάντα γίνεται,# |68$καὶ μεθόριον οὖσα καὶ ἐν τοιούτῳ κειμένη
ἐπ’ ἄμϕω ϕέρεται.#   
@C[4]
|69$’Εκεῖ μὲν οὖν καὶ τἀγαθὸν διὰ νοῦ ὁρᾷ, οὐ γὰρ  
στέγεται ἐκεῖνο, ὥστε μὴ διελθεῖν εἰς αὐτήν·ἐπεὶ μὴ  
σῶμα τὸ μεταξὺ ὥστε ἐμποδίζειν· καίτοι καὶ σωμάτων  
μεταξὺ πολλαχῇ εἰς τὰ τρίτα ἀπὸ τῶν πρώτων ἡ  
ἄϕιξις.# |70$Εἰ δὲ πρὸς τὰ κάτω δοίη αὑτήν, ἀναλόγως τῇ  
μνήμῃ καὶ τῇ ϕαντασίᾳ ἔχει ὃ ἠθέλησε.# |72$Διὸ ἡ μνήμη, καὶ  
ὅταν τῶν ἀρίστων ᾖ, οὐκ ἄριστον.Δεῖ δὲ τὴν μνήμην  
λαμβάνειν οὐ μόνον ἐν τῷ οἷον αἰσθάνεσθαι ὅτι μνημονεύει,  
ἀλλὰ καὶ ὅταν διακέηται κατὰ τὰ πρόσθεν παθήματα ἢ  
θεάματα.# |73$Γένοιτο γὰρ ἄν, καὶ μὴ παρακολουθοῦντα ὅτι  
ἔχει, ἔχειν παρ’ αὐτῷ ἰσχυροτέρως ἢ εἰ εἰδείη.# Εἰδὼς μὲν  
γὰρ τάχα ἂν ὡς ἄλλο ἔχοι ἄλλος αὐτὸς ὤν, ἀγνοῶν δὲ ὅτι  
ἔχει κινδυνεύει εἶναι ὃ ἔχει· ὃ δὴ πάθημα μᾶλλον πεσεῖν  
ποιεῖ τὴν ψυχήν. ’Αλλ’ εἰ ἀϕισταμένη τοῦ ἐκεῖ τόπου  
ἀναϕέρει τὰς μνήμας ὁπωσοῦν, εἶχε κἀκεῖ. ῍Η δυνάμει· ἡ  
δὲ ἐνέργεια ἐκείνων ἠϕάνιζε τὴν μνήμην. Οὐ γὰρ ὡς  
κείμενοι ἦσαν τύποι, ἵνα ἂν ᾖ ἴσως ἄτοπον τὸ συμβαῖνον,  
ἀλλ’ ἡ δύναμις ἦν ἡ ἀϕεθεῖσα ὕστερον εἰς ἐνέργειαν.  
Παυσαμένης οὖν τῆς ἐν τῷ νοητῷ ἐνεργείας, εἶδεν ἃ  
πρότερον ἡ ψυχή, πρὶν ἐκεῖ γενέσθαι, ἰδοῦσα ἦν.   
@C[5] 
Τί οὖν; Κἀκεῖνα νῦν αὐτὴ ἡ δύναμις, καθ’ ἣν τὸ  
μνημονεύειν, εἰς ἐνέργειαν ἄγει; ῍Η εἰ μὲν μὴ αὐτὰ ἑω- 
ρῶμεν, μνήμῃ, εἰ δ’ αὐτά, ᾧ κἀκεῖ ἑωρῶμεν. ’Εγείρεται  
γὰρ τοῦτο οἷς ἐγείρεται, καὶ τοῦτό ἐστι τὸ ὁρῶν περὶ τῶν  
εἰρημένων. Οὐ γὰρ εἰκασίᾳ δεῖ χρώμενον ἀποϕαίνεσθαι  
οὐδὲ συλλογισμῷ τὰς ἀρχὰς ἄλλοθεν εἰληϕότι, ἀλλ’ ἔστι  
περὶ τῶν νοητῶν, ὡς λέγεται, καὶ ἐνθάδε οὖσι τῷ αὐτῷ  
λέγειν, ὃ δύναμιν ἔχει τἀκεῖ θεωρεῖν. Ταὐτὸ γὰρ οἷον  
ἐγείραντας δεῖ ὁρᾶν τἀκεῖ, ὥστε καὶ ἐγεῖραι ἐκεῖ· |75$οἷον εἴ  
τις ἀνάγων αὐτοῦ τὸν ὀϕθαλμὸν ἐπί τινος ὑψηλῆς σκοπιᾶς  
ὁρῴη ἃ μηδεὶς τῶν οὐ σὺν αὐτῷ ἀναβεβηκότων.# |76$τοίνυν  
μνήμη ἐκ τοῦ λόγου ϕαίνεται ἄρχεσθαι ἀπ’ οὐρανοῦ, ἤδη  
τῆς ψυχῆς τοὺς ἐκεῖ τόπους καταλειπούσης.# |77$’Εντεῦθεν μὲν  
οὖν ἐν οὐρανῷ γενομένη καὶ στᾶσα θαυμαστὸν οὐδέν, εἰ  
τῶν ἐνθάδε μνήμην πολλῶν ἔχοι οἵων εἴρηται, καὶ  
ἐπιγινώσκειν πολλὰς τῶν πρότερον ἐγνωσμένων, εἴπερ καὶ  
σώματα ἔχειν περὶ αὐτὰς ἀνάγκη ἐν σχήμασιν ὁμοίοις.#  
|78$Καὶ εἰ τὰ σχήματα δὲ ἀλλάξαιντο σϕαιροειδῆ ποιησάμε- 
ναι, ἆρα διὰ τῶν ἠθῶν καὶ τῆς τῶν τρόπων ἰδιότητος  
γνωρίζοιεν; Οὐ γὰρ ἄτοπον. Τὰ μὲν γὰρ πάθη ἔστωσαν  
ἀποθέμεναι, τὰ δ’ ἤθη οὐ κωλύεται μένειν. Εἰ δὲ καὶ  
διαλέγεσθαι δύναιντο, καὶ οὕτως ἂν γνωρίζοιεν.# |79$’Αλλ’ ὅταν   
ἐκ τοῦ νοητοῦ κατέλθωσι, πῶς; ῍Η ἀνακινήσουσι τὴν  
μνήμην, ἐλαττόνως μέντοι ἢ ἐκεῖναι, τῶν αὐτῶν·# |80$ἄλλα τε  
γὰρ ἕξουσι μνημονεύειν, καὶ χρόνος πλείων λήθην παντελῆ  
πολλῶν πεποιηκὼς ἔσται.# |81$’Αλλ’ εἰ τραπεῖσαι εἰς τὸν αἰ- 
σθητὸν κόσμον εἰς γένεσιν τῇδε πεσοῦνται, ποῖος τρόπος  
ἔσται τοῦ μνημονεύειν;# |82$῍Η οὐκ ἀνάγκη εἰς πᾶν βάθος  
πεσεῖν. ῎Εστι γὰρ κινηθείσας καὶ στῆναι ἐπί τι προελ- 
θούσας καὶ οὐδὲν δὲ κωλύει πάλιν ἐκδῦναι, πρὶν γενέσεως  
ἐλθεῖν ἐπ’ ἔσχατον τόπον.#  
@C[6]
|83$Τὰς μὲν οὖν μετιούσας καὶ μεταβαλλούσας [τὰς ψυ-
χὰς] ἔχοι ἄν τις εἰπεῖν ὅτι καὶ μνημονεύσουσι· τῶν γὰρ γε-
γενημένων καὶ παρεληλυθότων ἡ μνήμη· αἷς δὲ ἐν τῷ αὐτῷ  
ὑπάρχει μένειν, τίνων ἂν αὗται μνημονεύοιεν;# |84$῎Αστρων δὲ  
περὶ ψυχῆς τῶν γε ἄλλων ἁπάντων καὶ δὴ καὶ περὶ ἡλίου  
καὶ σελήνης ἐπιζητεῖ ὁ λόγος τὰς μνήμας,καὶ τελευτῶν  
εἶσι καὶ ἐπὶ τὴν τοῦ παντὸς ψυχήν, καὶ ἐπιτολμήσει καὶ  
τοῦ Διὸς αὐτοῦ τὰς μνήμας πολυπραγμονεῖν.# |85$Ταῦτα δὲ  
ζητῶν καὶ τὰς διανοίας αὐτῶν καὶ τοὺς λογισμοὺς τίνες  
εἰσὶ θεωρήσει, εἴπερ εἰσίν.# |86$Εἰ οὖν μήτε ζητοῦσι μήτε  
ἀποροῦσιν-οὐδενὸς γὰρ δέονται, οὐδὲ μανθάνουσιν, ἃ  
πρότερον οὐκ ἦν αὐτοῖς ἐν γνώσει-τίνες ἂν λογισμοὶ ἢ  
τίνες συλλογισμοὶ αὐτοῖς γίγνοιντο ἢ διανοήσεις;# |87$’Αλλ’ οὐ-
δὲ περὶ τῶν ἀνθρωπίνων αὐτοῖς ἐπίνοιαι καὶ μηχαναί, ἐξ
ὧν διοικήσουσι τὰ ἡμέτερα ἢ ὅλως τὰ τῆς γῆς· ἄλλος γὰρ  
τρόπος τῆς εἰς τὸ πᾶν παρ’ αὐτῶν εὐθημοσύνης.#  
@C[7] 
|88$Τί οὖν; ῞Οτι τὸν θεὸν εἶδον οὐ μνημονεύουσιν;῍Η  
ἀεὶ ὁρῶσιν. ῞Εως δ’ ἂν ὁρῶσιν, οὐκ ἔνι δήπου ϕάναι αὐτοῖς   
ἑωρακέναι·παυσαμένων γὰρ τοῦτο ἂν πάθος εἴη.Τί δέ;#  
|89$Οὐδ’ ὅτι περιῆλθον χθὲς τὴν γῆν καὶ [τὸ] πέρυσιν, οὐδ’ 
ὅτι ἔζων χθὲς καὶ πάλαι καὶ ἐξ οὗ ζῶσιν;# |90$῍Η ζῶσιν ἀεί· 
τὸ δὲ ἀεὶ ταὐτὸν ἕν.# |91$Τὸ δὲ χθὲς τῆς ϕορᾶς καὶ τὸ πέρυσι  
τοιοῦτον ἂν εἴη, οἷον ἂν εἴ τις τὴν ὁρμὴν τὴν κατὰ πόδα  
ἕνα γενομένην μερίζοι εἰς πολλά, καὶ ἄλλην καὶ ἄλλην καὶ  
πολλὰς ποιοῖ τὴν μίαν. Καὶ γὰρ ἐνταῦθα μία ϕορά, παρὰ  
δὲ ἡμῖν μετροῦνται πολλαὶ καὶ ἡμέραι ἄλλαι, ὅτι καὶ  
νύκτες διαλαμβάνουσιν. ’Εκεῖ δὲ μιᾶς οὔσης ἡμέρας πῶς  
πολλαί;# |92$῞Ωστε οὐδὲ τὸ πέρυσιν. ’Αλλὰ τὸ διάστημα οὐ  
ταὐτόν, ἀλλ’ ἄλλο, καὶ τὸ ζῳδίου τμῆμα ἄλλο. Διὰ τί οὖν  
οὐκ ἐρεῖ “παρῆλθον τόδε, νῦν δὲ ἐν ἄλλῳ εἰμί”;# |93$Εἰ δὲ  
καὶ ἐϕορᾷ τὰ ἀνθρώπων, πῶς οὐ καὶ τὰς μεταβολὰς τὰς  
περὶ αὐτούς, καὶ ὅτι νῦν ἄλλοι; Εἰ δὲ τοῦτο, καὶ ὅτι πρό- 
τερον ἕτεροι καὶ ἕτερα· ὥστε καὶ μνήμη.#  
@C[8] 
|94$῍Η οὐκ ἀνάγκη οὔτε ὅσα τις θεωρεῖ ἐν μνήμῃ  
τίθεσθαι, οὔτε τῶν πάντη κατὰ συμβεβηκὸς ἐπακολου- 
θούντων ἐν ϕαντασίᾳ γίγνεσθαι, ὧν τε ἡ νόησις καὶ ἡ  
γνῶσις ἐνεργεστέρα, εἰ ταῦτα αἰσθητῶς γίγνοιτο, οὐκ  
ἀνάγκη παρέντα τὴν γνῶσιν αὐτῶν τῷ κατὰ μέρος αἰσθη-
τῷ τὴν ἐπιβολὴν ποιεῖσθαι, εἰ μή τις ἔργῳ οἰκονομοῖτό τι,
τῶν ἐν μέρει τῇ γνώσει τοῦ ὅλου ἐμπεριεχομένων.# |95$Λέγω
δὲ ἕκαστον ὧδε· πρῶτον μὲν τὸ μὴ ἀναγκαῖον εἶναι, ἅ τις  
ὁρᾷ, παρατίθεσθαι παρ’ αὐτῷ. ῞Οταν γὰρ μηδὲν διαϕέρῃ,
ἢ μὴ πρὸς αὐτὸν ᾖ ὅλως ἡ αἴσθησις ἀπροαιρέτως τῇ διαϕο-
ρᾷ τῶν ὁρωμένων κινηθεῖσα,# |96$τοῦτο αὐτὴ ἔπαθε μόνη τῆς  
ψυχῆς οὐ δεξαμένης εἰς τὸ εἴσω, ἅτε μήτε πρὸς χρείαν  
μήτε πρὸς ἄλλην ὠϕέλειαν αὐτῆς τῆς διαϕορᾶς μέλον.#  
|97$῞Οταν δὲ καὶ ἡ ἐνέργεια αὐτὴ πρὸς ἄλλοις ᾖ καὶ παντελῶς,  
οὐκ ἂν ἀνάσχοιτο τῶν τοιούτων παρελθόντων τὴν μνήμην,  
ὅπου μηδὲ παρόντων γινώσκει τὴν αἴσθησιν. Καὶ μὴν ὅτι  
τῶν πάντη κατὰ συμβεβηκὸς γινομένων οὐκ ἀνάγκη ἐν  
ϕαντασίᾳ γίνεσθαι,# |98$εἰ δὲ καὶ γίνοιτο, οὐχ ὥστε καὶ ϕυλά-
ξαι καὶ παρατηρῆσαι, ἀλλὰ καὶ ὁ τύπος τοῦ τοιούτου οὐ  
δίδωσι συναίσθησιν, μάθοι ἄν τις, εἰ τὸ λεγόμενον οὕτω  
λάβοι.# |99$Λέγω δὲ ὧδε· εἰ μηδέποτε προηγούμενον γίνεται
τὸν ἀέρα τόνδε εἶτα τόνδε τεμεῖν ἐν τῷ κατὰ τόπον κινεῖ-
σθαι, ἢ καὶ ἔτι μᾶλλον διελθεῖν, οὔτ’ ἂν τήρησις αὐτοῦ οὔτ’
ἂν ἔννοια βαδίζουσι γένοιτο.# |100$’Επεὶ καὶ τῆς ὁδοῦ εἰ μὴ ἐγί-
νετο τὸ τόδε διανύσαι προηγούμενον, δι’ ἀέρος δὲ ἦν τὴν  
διέξοδον ποιήσασθαι, οὐκ ἂν ἐγένετο ἡμῖν μέλειν τὸ ἐν  
ὅτῳ σταδίῳ γῆς ἐσμεν, ἢ ὅσον ἠνύσαμεν·# |101$καὶ εἰ κινεῖσθαι  
δὲ ἔδει μὴ τοσόνδε χρόνον, ἀλλὰ μόνον κινεῖσθαι, μηδ’  
ἄλλην τινὰ πρᾶξιν εἰς χρόνον ἀνήγομεν, οὐκ ἂν ἐν μνήμῃ  
ἄλλον ἂν καὶ ἄλλον χρόνον ἐποιησάμεθα. Γνώριμον δέ, ὅτι  
τῆς διανοίας ἐχούσης τὸ πραττόμενον ὅλον καὶ πιστευού- 
σης οὕτω πάντως πραχθήσεσθαι οὐκ ἂν ἔτι προσέχοι  
γιγνομένοις ἑκάστοις.# |102$Καὶ μὴν καὶ ὅταν τις ταὐτὸν ἀεὶ  
ποιῇ, μάτην ἂν ἔτι παρατηροῖ ἕκαστα τοῦ ταὐτοῦ.# |103$Εἰ οὖν  
τὰ ἄστρα ϕερόμενα τὰ αὑτῶν πράττοντα ϕέρεται καὶ οὐχ   
ἵνα παρέλθῃ ταῦτα ὅσα παρέρχεται, καὶ τὸ ἔργον αὐτοῖς  
οὔτε ἡ θέα ὧν πάρεισιν, οὔτε τὸ παρελθεῖν, κατὰ συμβε- 
βηκός τε ἡ πάροδος, πρὸς ἄλλοις τε ἡ γνώμη μείζοσι, τά  
τε αὐτὰ ἀεὶ δι’ ὧν διέρχονται ταῦτα,# ὅ τε χρόνος οὐκ  
ἐν λογισμῷ ὁ ἐν τοσῷδε, εἰ καὶ διῃρεῖτο, οὐκ ἀνάγκη  
οὔτε τόπων ὧν παρίασιν οὔτε χρόνων εἶναι μνήμην· ζωήν  
τε τὴν αὐτὴν ἔχοντα, ὅπου καὶ τὸ τοπικὸν αὐτοῖς περὶ  
ταὐτόν, ὡς μὴ τοπικόν, ἀλλὰ ζωτικὸν τὸ κίνημα εἶναι  
ζῴου ἑνὸς εἰς αὐτὸ ἐνεργοῦντος ἐν στάσει μὲν ὡς πρὸς τὸ  
ἔξω, κινήσει δὲ τῇ ἐν αὐτῷ ζωῇ ἀιδίῳ οὔσῃ - καὶ μὴν  
εἰ καὶ χορείᾳ ἀπεικάσειέ τις τὴν κίνησιν αὐτῶν, εἰ μὲν  
ἱσταμένῃ ποτέ, ἡ πᾶσα ἂν εἴη τελεία ἡ συντελεσθεῖσα ἐξ  
ἀρχῆς εἰς τέλος, ἀτελὴς δὲ ἡ ἐν μέρει ἑκάστη· εἰ δὲ  
τοιαύτῃ οἵα ἀεί, τελεία ἀεί. Εἰ δὲ ἀεὶ τελεία, οὐκ ἔχει  
χρόνον ἐν ᾧ τελεσθήσεται οὐδὲ τόπον· ὥστε οὐδὲ ἔϕεσιν 
ἂν ἔχοι οὕτως· ὥστε οὔτε χρονικῶς οὔτε τοπικῶς μετρή-
σει· ὥστε οὐδὲ μνήμη τούτων. Εἰ μέντοι αὐτοὶ μὲν ζωὴν
ζῶσι μακαρίαν ταῖς αὐτῶν ψυχαῖς τὸ ζῆν προσεμβλέπον-
τες, ταύτῃ δὲ τῶν ψυχῶν αὐτῶν πρὸς ἓν [ταύτῃ] τῇ νεύσει
καὶ τῇ ἐξ αὐτῶν εἰς τὸν σύμπαντα οὐρανὸν ἐλλάμψει -
ὥσπερ χορδαὶ ἐν λύρᾳ συμπαθῶς κινηθεῖσαι μέλος ἂν
ᾄσειαν ἐν ϕυσικῇ τινι ἁρμονίᾳ-εἰ οὕτω κινοῖτο ὁ σύμπας
οὐρανὸς καὶ τὰ μέρη αὐτοῦ, πρὸς αὐτὸν ϕερόμενος καὶ αὐ-
τός, καὶ ἄλλα ἄλλως πρὸς τὸ αὐτὸ ἄλλης αὐτοῖς καὶ τῆς
θέσεως οὔσης, ἔτι ἂν μᾶλλον ὁ λόγος ἡμῖν ὀρθοῖτο μιᾶς
ζωῆς καὶ ὁμοίας τῆς πάντων ἔτι μᾶλλον οὔσης.   
@C[9]
‘Ο δὲ δὴ πάντα κοσμῶν Ζεὺς καὶ ἐπιτροπεύων καὶ  
διατιθεὶς εἰσαεί, ψυχὴν βασιλικὴν καὶ βασιλικὸν  
νοῦν ἔχων καὶ πρόνοιαν, ὅπως γίνοιτο, καὶ γινομένων  
ἐπιστασίαν καὶ τάξει διοικῶν καὶ περιόδους ἑλίττων πολ-
λὰς ἤδη καὶ τελέσας, πῶς ἂν ἐν τούτοις ἅπασι μνήμην οὐκ  
ἔχοι; ‘Οπόσαι τε ἐγένοντο καὶ οἷαι αἱ περίοδοι, καὶ ὡς  
ἂν καὶ ἔπειτα γένοιτο, μηχανώμενος καὶ συμβάλλων καὶ  
λογιζόμενος μνημονικώτατος ἂν εἴη πάντων, ὅσῳ καὶ  
δημιουργὸς σοϕώτατος. Τὸ μὲν οὖν τῶν περιόδων τῆς  
μνήμης καὶ καθ’ αὑτὸ ἂν ἔχοι πολλὴν ἀπορίαν, ὁπόσος  
ἀριθμὸς εἴη καὶ εἰ εἰδείη. Πεπερασμένος γὰρ ὢν ἀρχὴν τῷ  
παντὶ χρονικὴν δώσει· εἰ δ’ ἄπειρος, οὐκ εἰδήσει, ὁπόσα τὰ  
αὐτοῦ ἔργα. ῍Η ὅτι ἕν, εἰδήσει, καὶ μία ζωὴ ἀεὶ - οὕτως  
γὰρ ἄπειρος-καὶ τὸ ἓν οὐ γνώσει ἔξωθεν, ἀλλ’ ἔργῳ,  
συνόντος ἀεὶ τοῦ οὕτως ἀπείρου, μᾶλλον δὲ παρεπομένου  
καὶ θεωρουμένου οὐκ ἐπακτῷ γνώσει. ‘Ως γὰρ τὸ αὐτοῦ  
ἄπειρον τῆς ζωῆς οἶδεν, οὕτω καὶ τὴν ἐνέργειαν τὴν εἰς  
τὸ πᾶν οὖσαν μίαν, οὐχ ὅτι εἰς τὸ πᾶν.
@C[10] 
’Αλλ’ ἐπεὶ τὸ κοσμοῦν διττόν, τὸ μὲν ὡς τὸν δη- 
μιουργὸν λέγομεν, τὸ δὲ ὡς τὴν τοῦ παντὸς ψυχήν, καὶ τὸν  
Δία λέγοντες ὁτὲ μὲν ὡς ἐπὶ τὸν δημιουργὸν ϕερόμεθα,   
ὁτὲ δὲ ἐπὶ τὸ ἡγεμονοῦν τοῦ παντός. ’Επὶ μὲν τοῦ δημιουρ- 
γοῦ ἀϕαιρετέον πάντη τὸ πρόσω καὶ ὀπίσω μίαν αὐτῷ  
ἄτρεπτον καὶ ἄχρονον ζωὴν διδόντας. ‘Η δὲ τοῦ κόσμου  
ζωὴ τὸ ἡγούμενον ἐν αὐτῇ ἔχουσα ἔτι ἐπιζητεῖ λόγον, εἰ  
οὖν καὶ αὕτη μὴ ἐν τῷ λογίζεσθαι ἔχει τὸ ζῆν, μηδ’ ἐν  
τῷ ζητεῖν ὅ τι δεῖ ποιεῖν. ῎Ηδη γὰρ ἐξεύρηται καὶ τέτακ- 
ται ἃ δεῖ, οὐ ταχθέντα· τὰ γὰρ ταχθέντα ἦν τὰ γινόμενα,  
τὸ δὲ ποιοῦν αὐτὰ ἡ τάξις· τοῦτο δὲ ψυχῆς ἐνέργεια
ἐξηρτημένης μενούσης ϕρονήσεως, ἧς εἰκὼν ἡ ἐν αὐτῇ  
τάξις. Οὐ τρεπομένης δὲ ἐκείνης ἀνάγκη μηδὲ ταύτην τρέ- 
πεσθαι· οὐ γὰρ ὁτὲ μὲν βλέπει ἐκεῖ, ὁτὲ δὲ οὐ βλέπει·  
ἀπολειπομένη γὰρ ἂν ἀποροῖ· μία γὰρ ψυχὴ καὶ ἓν ἔργον.  
Τὸ γὰρ ἡγεμονοῦν ἓν κρατοῦν ἀεί, καὶ οὐχ ὁτὲ μὲν κρατοῦν,  
ὁτὲ δὲ κρατούμενον· πόθεν γὰρ τὰ πλείω, ὥστε καὶ γε- 
νέσθαι μάχην ἢ ἀπορίαν; Καὶ τὸ διοικοῦν ἓν τὸ αὐτὸ ἀεὶ  
ἐθέλει· διὰ τί γὰρ ἂν καὶ ἄλλο καὶ ἄλλο, ἵνα εἰς πλείω  
ἀπορῇ; Καίτοι, εἰ καὶ ἓν οὖσα μεταβάλλοι, οὐκ ἂν ἀποροῖ·  
οὐ γὰρ ὅτι ἤδη πολλὰ τὸ πᾶν καὶ μέρη ἔχει καὶ ἐναντιώσεις  
πρὸς τὰ μέρη, διὰ τοῦτο ἂν ἀποροῖ, ὅπως διαθεῖτο· οὐ γὰρ  
ἀπὸ τῶν ἐσχάτων οὐδ’ ἀπὸ τῶν μερῶν ἄρχεται, ἀλλ’ ἀπὸ  
τῶν πρώτων, καὶ ἀπὸ πρώτου ἀρξαμένη ὁδῷ ἀνεμποδίστῳ   
ἐπὶ πάντα εἶσι καὶ κοσμεῖ καὶ διὰ τοῦτο κρατεῖ, ὅτι ἐϕ’  
ἑνὸς ἔργου μένει τοῦ αὐτοῦ καὶ ταὐτόν. Εἰ δ’ ἄλλο καὶ ἄλλο  
βούλοιτο, πόθεν τὸ ἄλλο; Εἶθ’ ὅ τι χρὴ ποιεῖν ἀπορήσει,  
καὶ ἀσθενήσει τὸ ἔργον αὐτῇ εἰς ἀμϕίβολον τοῦ πράττειν  
ἐν λογισμοῖς ἰούσῃ.   
@C[11]
῎Εστι γὰρ ὥσπερ ἐϕ’ ἑνὸς ζῴου ἡ διοίκησις, ἡ μέν  
τις ἀπὸ τῶν ἔξωθεν καὶ μερῶν, ἡ δέ τις ἀπὸ τῶν ἔνδον  
καὶ τῆς ἀρχῆς, καθάπερ ἰατρὸς μὲν ἔξωθεν ἀρχόμενος καὶ  
κατὰ μέρος ἄπορος πολλαχῇ καὶ βουλεύεται, ἡ δὲ ϕύσις  
ἀπὸ τῆς ἀρχῆς ἀπροσδεὴς βουλεύσεως. Καὶ δεῖ τοῦ  
παντὸς τὴν διοίκησιν καὶ τὸν διοικοῦντα ἐν τῷ ἡγεῖσθαι οὐ  
κατ’ ἰατροῦ ἕξιν εἶναι, ἀλλ’ ὡς ἡ ϕύσις.nΠολὺ δὲ μᾶλλον  
ἐκεῖ τὸ ἁπλοῦν, ὅσῳ κατὰ πάντων ἐμπεριειλημμένων ὡς  
μερῶν ζῴου ἑνός. Πάσας γὰρ τὰς ϕύσεις κρατεῖ μία, αἱ  
δὲ ἕπονται ἀνηρτημέναι καὶ ἐξηρτημέναι καὶ οἷον ἐκϕῦσαι,  
ὡς αἱ ἐν κλάδοις τῇ τοῦ ὅλου ϕυτοῦ. Τίς οὖν ὁ λογισμὸς ἢ  
τίς ἀρίθμησις ἢ τίς ἡ μνήμη παρούσης ἀεὶ ϕρονήσεως καὶ  
ἐνεργούσης καὶ κρατούσης καὶ κατὰ τὰ αὐτὰ διοικούσης;  
Οὐ γὰρ δὴ ὅτι ποικίλα καὶ διάϕορα τὰ γινόμενα, δεῖ  
συνεπόμενον ταῖς τοῦ γινομένου μεταβολαῖς καὶ τὸ ποιοῦν  
ἡγεῖσθαι. ῞Οσῳ γὰρ ποικίλα τὰ γινόμενα, τοσούτῳ τὸ  
ποιοῦν ὡσαύτως μένον. Πολλὰ γὰρ καὶ ἐϕ’ ἑνὸς ἑκάστου  
ζῴου τὰ γινόμενα κατὰ ϕύσιν καὶ οὐχ ὁμοῦ πάντα, αἱ  
ἡλικίαι, αἱ ἐκϕύσεις ἐν χρόνοις, οἷον κεράτων, γενείων,  
μαζῶν αὐξήσεις, ἀκμαί, γενέσεις ἄλλων, οὐ τῶν πρόσθεν  
λόγων ἀπολλυμένων, ἐπιγιγνομένων δὲ ἄλλων· δῆλον δὲ  
ἐκ τοῦ καὶ ἐν τῷ γεννωμένῳ αὖ ζῴῳ τὸν αὐτὸν καὶ  
σύμπαντα λόγον εἶναι. Καὶ δὴ τὴν αὐτὴν ϕρόνησιν ἄξιον  
περιθεῖναι καὶ ταύτην καθόλου εἶναι οἷον κόσμου ϕρόνησιν  
ἑστῶσαν, πολλὴν μὲν καὶ ποικίλην καὶ αὖ ἁπλῆν ζῴου  
ἑνὸς μεγίστου, οὐ τῷ πολλῷ ἀλλοιουμένην, ἀλλὰ ἕνα   
λόγον καὶ ὁμοῦ πάντα· εἰ γὰρ μὴ πάντα, οὐκ ἐκείνη,  
ἀλλὰ τῶν ὑστέρων καὶ μερῶν ἡ ϕρόνησις.  
@C[12]
’Αλλ’ ἴσως τὸ μὲν τοιοῦτον ἔργον ϕύσεως ἄν τις  
εἴποι, ϕρονήσεως δὲ ἐν τῷ παντὶ οὔσης καὶ λογισμοὺς  
ἀνάγκη καὶ μνήμας εἶναι. ῎Εστι δὲ τοῦτο ἀνθρώπων τὸ  
ϕρονεῖν ἐν τῷ μὴ ϕρονεῖν τιθεμένων, καὶ τὸ ζητεῖν ϕρο- 
νεῖν τὸ αὐτὸ τῷ ϕρονεῖν νενομικότων. Τὸ γὰρ λογίζεσθαι  
τί ἄλλο ἂν εἴη ἢ τὸ ἐϕίεσθαι εὑρεῖν ϕρόνησιν καὶ λόγον  
ἀληθῆ καὶ τυγχάνοντα [νοῦ] τοῦ ὄντος; ῞Ομοιος γὰρ ὁ  
λογιζόμενος κιθαρίζοντι εἰς κιθάρισιν καὶ μελετῶντι εἰς  
ἕξιν καὶ ὅλως τῷ μανθάνοντι εἰς γνῶσιν. Ζητεῖ γὰρ μαθεῖν  
ὁ λογιζόμενος ὅπερ ὁ ἤδη ἔχων ϕρόνιμος· ὥστε ἐν τῷ  
στάντι τὸ ϕρονεῖν. Μαρτυρεῖ δὲ καὶ αὐτὸς ὁ λογισάμενος·  
ὅταν γὰρ εὕρῃ ὃ δεῖ, πέπαυται λογιζόμενος· καὶ ἀνεπαύ- 
σατο ἐν τῷ ϕρονῆσαι γενόμενος. Εἰ μὲν οὖν κατὰ τοὺς  
μανθάνοντας τὸ ἡγούμενον τοῦ παντὸς τάξομεν, λογισμοὺς  
ἀποδοτέον καὶ ἀπορίας καὶ μνήμας συμβάλλοντος τὰ  
παρεληλυθότα τοῖς παροῦσι καὶ τοῖς μέλλουσιν. Εἰ δὲ κατὰ  
τὸν εἰδότα, ἐν στάσει ὅρον ἐχούσῃ νομιστέον αὐτοῦ εἶναι  
τὴν ϕρόνησιν. Εἶτα εἰ μὲν οἶδε τὰ μέλλοντα - τὸ γὰρ μὴ  
εἰδέναι λέγειν ἄτοπον - διὰ τί οὐχὶ καὶ ὅπως ἔσται οὐκ  
εἰδήσει; Εἰ δὲ εἰδήσει καὶ ὅπως ἔσται, τί ἔτι δεῖ τοῦ  
λογίζεσθαι καὶ τοῦ τὰ παρεληλυθότα πρὸς τὰ παρόντα  
συμβάλλειν; Καὶ ἡ γνῶσις δὲ τῶν μελλόντων, εἴπερ αὐτῷ  
συγχωρεῖται παρεῖναι, οὐ τοιαύτη ἂν εἴη, οἵα τοῖς μάντεσι   
πάρεστιν, ἀλλ’ οἵα αὐτοῖς τοῖς ποιοῦσι τοῖς πεπιστευκόσιν  
ὅτι ἔσται, τοῦτο δὲ ταὐτὸν τοῖς πάντα κυρίοις, οἷς οὐδὲν  
ἀμϕίβολον οὐδὲ ἀμϕιγνοούμενον. Οἷς ἄρα ἄραρεν ἡ δόξα,  
τούτοις παραμένει. ‘Η αὐτὴ ἄρα καὶ περὶ μελλόντων ϕρό- 
νησις, οἵα καὶ ἡ περὶ παρόντων, κατὰ τὸ ἑστάναι· τοῦ- 
το δὲ λογισμοῦ ἔξω. ’Αλλ’ εἰ μὴ οἶδε τὰ μέλλοντα, ἃ  
αὐτὸς ποιήσει, οὐδὲ εἰδήσει ποιήσει οὐδὲ πρός τι βλέ- 
πων ποιήσει, ἀλλὰ τὸ ἐπελθὸν ποιήσει· τοῦτο δὲ ταὐτὸν  
τῷ εἰκῇ. Μένει ἄρα καθὸ ποιήσει. ’Αλλ’ εἰ μένει καθὸ  
ποιήσει, οὐκ ἄλλως ποιήσει, ἢ ὡς οἷον τὸ ἐν αὐτῷ  
παράδειγμα ἔχει. Μοναχῶς ἄρα ποιήσει καὶ ὡσαύτως· οὐ  
γὰρ νῦν μὲν ἄλλως, ὕστερον δὲ ἄλλως, ἢ τί κωλύει ἀπο- 
τυχεῖν; Εἰ δὲ τὸ ποιούμενον διαϕόρως ἕξει, ἀλλ’ ἔσχε γε  
διαϕόρως οὐ παρ’ ἑαυτοῦ, ἀλλὰ δουλεῦον λόγοις· οὗτοι δὲ  
παρὰ τοῦ ποιοῦντος· ὥστε ἠκολούθησε τοῖς ἐϕεξῆς λόγοις.  
῞Ωστε οὐδαμῇ τὸ ποιοῦν ἀναγκάζεσθαι πλανᾶσθαι οὐδ’  
ἀπορεῖν οὐδ’ ἔχειν πράγματα, ὥσπερ τινὲς ᾠήθησαν δύσ- 
κολον εἶναι τὴν τῶν ὅλων διοίκησιν. Τὸ γὰρ ἔχειν πράγ- 
ματα ἦν, ὡς ἔοικε, τὸ ἐπιχειρεῖν ἔργοις ἀλλοτρίοις· τοῦτο  
δὲ ὧν μὴ κρατεῖ. ῟Ων δέ τις κρατεῖ καὶ μόνος, τίνος  
ἂν οὗτος δέοιτο ἢ αὐτοῦ καὶ τῆς αὐτοῦ βουλήσεως;  
Τοῦτο δὲ ταὐτὸν τῆς αὐτοῦ ϕρονήσεως· τῷ γὰρ τοιούτῳ  
ἡ βούλησις ϕρόνησις. Οὐδενὸς ἄρα δεῖ τῷ τοιούτῳ εἰς τὸ  
ποιεῖν, ἐπειδὴ οὐδ’ ἡ ϕρόνησις ἀλλοτρία, ἀλλ’ αὐτὸς οὐδενὶ   
ἐπακτῷ χρώμενος. Οὐδὲ λογισμῷ τοίνυν οὐδὲ μνήμῃ·  
ἐπακτὰ γὰρ ταῦτα.  
@C[13]
’Αλλὰ τί διοίσει τῆς λεγομένης ϕύσεως ἡ τοιαύτη  
ϕρόνησις; ῍Η ὅτι ἡ μὲν ϕρόνησις πρῶτον, ἡ δὲ ϕύσις  
ἔσχατον· ἴνδαλμα γὰρ ϕρονήσεως ἡ ϕύσις καὶ ψυχῆς  
ἔσχατον ὂν ἔσχατον καὶ τὸν ἐν αὐτῇ ἐλλαμπόμενον λόγον  
ἔχει, οἷον εἰ ἐν κηρῷ βαθεῖ διικνοῖτο εἰς ἔσχατον ἐπὶ  
θάτερα ἐν τῇ ἐπιϕανείᾳ τύπος, ἐναργοῦς μὲν ὄντος τοῦ  
ἄνω, ἴχνους δὲ ἀσθενοῦς ὄντος τοῦ κάτω. ῞Οθεν οὐδὲ οἶδε,  
μόνον δὲ ποιεῖ· ὃ γὰρ ἔχει τῷ ἐϕεξῆς διδοῦσα ἀπροαιρέ- 
τως, τὴν δόσιν τῷ σωματικῷ καὶ ὑλικῷ ποίησιν ἔχει, οἷον  
καὶ τὸ θερμανθὲν τῷ ἐϕεξῆς ἁψαμένῳ δέδωκε τὸ αὐτοῦ  
εἶδος, θερμὸν ἐλλαττόνως ποιῆσαν. Διὰ τοῦτό τοι ἡ ϕύσις  
οὐδὲ ϕαντασίαν ἔχει· ἡ δὲ νόησις ϕαντασίας κρεῖττον·  
ϕαντασία δὲ μεταξὺ ϕύσεως τύπου καὶ νοήσεως. ‘Η μέν  
γε οὐθενὸς ἀντίληψιν οὐδὲ σύνεσιν ἔχει, ἡ δὲ ϕαντασία  
σύνεσιν ἐπακτοῦ· δίδωσι γὰρ τῷ ϕαντασθέντι εἰδέναι ἃ  
ἔπαθεν· ἡ δὲ γέννα αὐτὴ καὶ ἐνέργεια ἐξ αὐτοῦ τοῦ  
ἐνεργήσαντος. Νοῦς μὲν οὖν ἔχει, ψυχὴ δὲ ἡ τοῦ παντὸς  
ἐκομίσατο εἰς ἀεὶ καὶ ἐκεκόμιστο, καὶ τοῦτό ἐστιν αὐτῇ   
τὸ ζῆν, καὶ τὸ ϕαινόμενον ἀεὶ σύνεσις νοούσης· τὸ δὲ ἐξ  
αὐτῆς ἐμϕαντασθὲν εἰς ὕλην ϕύσις, ἐν ᾗ ἵσταται τὰ ὄντα, ἢ  
καὶ πρὸ τούτου, καὶ ἔστιν ἔσχατα ταῦτα τοῦ νοητοῦ· ἤδη  
γὰρ τὸ ἐντεῦθεν τὰ μιμήματα. ’Αλλ’ ἡ ϕύσις εἰς αὐτὴν  
ποιοῦσα καὶ πάσχουσα, ἐκείνη δὲ ἡ πρὸ αὐτῆς καὶ πλη- 
σίον αὐτῆς ποιοῦσα οὐ πάσχει, ἡ δ’ ἔτι ἄνωθεν εἰς σώματα  
ἢ εἰς ὕλην οὐ ποιεῖ.
@C[14]
Τὰ δὲ σώματα ὑπὸ ϕύσεως λεγόμενα γίγνεσθαι τὰ  
μὲν στοιχεῖα αὐτὸ τοῦτο τὰ σώματα, τὰ δὲ ζῷα καὶ τὰ  
ϕυτὰ ἆρα οὕτως, ὥστε τὴν ϕύσιν οἷον παρακειμένην ἐν  
αὐτοῖς ἔχειν; Οἷον ἐπὶ ϕωτὸς ἔχει· ἀπελθόντος οὐδὲν ὁ ἀὴρ  
αὐτοῦ ἔχει, ἀλλ’ ἔστιν οἷον χωρὶς τὸ ϕῶς, χωρὶς δὲ ὁ ἀὴρ  
οἷον οὐ κιρνάμενος· ἢ οἷον ἐπὶ τοῦ πυρὸς καὶ τοῦ θερμανθέν- 
τος, οὗ ἀπελθόντος μένει τις θερμότης ἑτέρα οὖσα παρὰ 
τὴν οὖσαν ἐν τῷ πυρί, πάθος τι τοῦ θερμανθέντος. Τὴν μὲν  
γὰρ μορϕήν, ἣν δίδωσι τῷ πλασθέντι, ἕτερον εἶδος θετέον  
παρ’ αὐτὴν τὴν ϕύσιν. Εἰ δέ τι ἄλλο παρὰ τοῦτο ἔχει, ὅ  
ἐστιν οἷον μεταξὺ τούτου καὶ αὐτῆς τῆς ϕύσεως, ζητητέον.  
Καὶ ἥτις μὲν διαϕορὰ ϕύσεως καὶ τῆς εἰρημένης ἐν τῷ  
παντὶ ϕρονήσεως, εἴρηται.  
@C[15]
’Εκεῖνο δὲ ἄπορον πρὸς [τὰ νῦν] ἅπαντα τὰ <νῦν>
εἰρημένα· εἰ γὰρ αἰὼν μὲν περὶ νοῦν, χρόνος δὲ περὶ ψυχήν
- ἔχειν γάρ ϕαμεν τῇ ὑποστάσει τὸν χρόνον περὶ τὴν τῆς ψυχῆς  
ἐνέργειαν καὶ ἐξ ἐκείνης - πῶς οὐ, μεριζομένου τοῦ  
χρόνου καὶ τὸ παρεληλυθὸς ἔχοντος, μερίζοιτο ἂν καὶ ἡ  
ἐνέργεια, καὶ πρὸς τὸ παρεληλυθὸς ἐπιστρέϕουσα ποιήσει  
καὶ ἐν τῇ τοῦ παντὸς ψυχῇ τὴν μνήμην; Καὶ γὰρ αὖ ἐν  
μὲν τῷ αἰῶνι τὴν ταυτότητα, ἐν δὲ τῷ χρόνῳ τὴν ἑτερό- 
τητα τίθεσθαι, ἢ ταὐτὸν αἰὼν ἔσται καὶ χρόνος, εἰ καὶ ταῖς  
τῆς ψυχῆς ἐνεργείαις τὸ μεταβάλλειν οὐ δώσομεν. ῏Αρ’ οὖν  
τὰς μὲν ἡμετέρας ψυχὰς μεταβολὴν δεχομένας τήν τε ἄλ-
λην καὶ τὴν ἔνδειαν οἷα ἐν χρόνῳ ϕήσομεν εἶναι, τὴν δὲ τοῦ  
ὅλου γεννᾶν μὲν χρόνον, οὐ μὴν ἐν χρόνῳ εἶναι; ’Αλλ’  
ἔστω μὴ ἐν χρόνῳ· τί ἐστιν, ὃ ποιεῖ γεννᾶν αὐτὴν χρόνον,  
ἀλλὰ μὴ αἰῶνα; ῍Η ὅτι, ἃ γεννᾷ, οὐκ ἀίδια, ἀλλὰ περιεχό- 
μενα χρόνῳ· ἐπεὶ οὐδ’ αἱ ψυχαὶ ἐν χρόνῳ, ἀλλὰ τὰ πάθη  
αὐτῶν ἅττα ἐστὶ καὶ τὰ ποιήματα. ’Αίδιοι γὰρ αἱ ψυχαί,  
καὶ ὁ χρόνος ὕστερος, καὶ τὸ ἐν χρόνῳ ἔλαττον χρόνου·  
περιέχειν γὰρ δεῖ τὸν χρόνον τὸ ἐν χρόνῳ, ὥσπερ, ϕησί,  
τὸ ἐν τόπῳ καὶ ἐν ἀριθμῷ.   
@C[16]
’Αλλ’ εἰ ἐν αὐτῇ τόδε μετὰ τόδε καὶ τὸ πρότερον  
καὶ τὸ ὕστερον τῶν ποιουμένων, κἂν εἰ ἐν χρόνῳ, αὐτὴ  
ποιεῖ, καὶ νεύει καὶ πρὸς τὸ μέλλον· εἰ δὲ τοῦτο, καὶ πρὸς  
τὸ παρεληλυθός. ῍Η ἐν τοῖς ποιουμένοις τὸ πρότερον καὶ  
παρεληλυθός, ἐν αὐτῇ δὲ οὐδὲν παρεληλυθός, ἀλλὰ πάντες  
οἱ λόγοι ἅμα, ὥσπερ εἴρηται. ’Εν δὲ τοῖς ποιουμένοις τὸ  
οὐχ ἅμα, ἐπεὶ οὐδὲ τὸ ὁμοῦ, καίτοι ἐν τοῖς λόγοις τὸ  
ὁμοῦ, οἷον χεῖρες καὶ πόδες οἱ ἐν λόγῳ· ἐν δὲ τοῖς αἰσθη- 
τοῖς χωρίς. Καίτοι κἀκεῖ ἄλλον τρόπον τὸ χωρίς· ὥστε  
καὶ τὸ πρότερον ἄλλον τρόπον. ῍Η τὸ μὲν χωρὶς εἴποι  
ἄν τις ἑτερότητι· τὸ δὲ πρότερον πῶς, εἰ μὴ ἐπιστατοῖ τὸ  
τάττον; ’Επιστατοῦν δὲ ἐρεῖ τὸ τόδε μετὰ τόδε· διὰ τί  
γὰρ οὐχ ἅμα πάντα ἔσται; ῍Η εἰ μὲν ἄλλο τὸ τάττον καὶ  
ἡ τάξις, οὕτως ὡς οἷον λέγειν· εἰ δὲ τὸ ἐπιστατοῦν ἡ  
πρώτη τάξις, οὐκέτι λέγει, ἀλλὰ ποιεῖ μόνον τόδε μετὰ  
τόδε. Εἰ γὰρ λέγει, εἰς τάξιν βλέπων λέγει· ὥστε ἕτερον  
τῆς τάξεως ἔσται. Πῶς οὖν ταὐτόν; ῞Οτι μὴ ὕλη καὶ  
εἶδος τὸ τάττον, ἀλλ’ εἶδος μόνον καὶ δύναμις, καὶ ἐνέρ-
γεια δευτέρα μετὰ νοῦν ἐστι ψυχή· τὸ δὲ τόδε μετὰ τόδε ἐν   
τοῖς πράγμασιν οὐ δυναμένοις ἅμα πάντα. Σεμνὸν γάρ τι  
καὶ ἡ ψυχὴ ἡ τοιαύτη, οἷον κύκλος προσαρμόττων κέν- 
τρῳ εὐθὺς μετὰ κέντρον αὐξηθείς, διάστημα ἀδιάστατον·  
οὕτω γὰρ ἔχει ἕκαστα. Εἰ δὲ τἀγαθόν τις κατὰ κέντρον  
τάξειε, τὸν νοῦν κατὰ κύκλον ἀκίνητον, ψυχὴν δὲ κατὰ  
κύκλον κινούμενον ἂν τάξειε, κινούμενον δὲ τῇ ἐϕέσει.  
Νοῦς γὰρ εὐθὺς καὶ ἔχει καὶ περιείληϕεν, ἡ δὲ ψυχὴ τοῦ  
ἐπέκεινα ὄντος ἐϕίεται. ‘Η δὲ τοῦ παντὸς σϕαῖρα τὴν  
ψυχὴν ἐκείνως ἐϕιεμένην ἔχουσα ᾗ πέϕυκεν ἐϕίεσθαι  
κινεῖται. Πέϕυκε δὲ ᾗ σῶμα τοῦ οὗ ἐστιν ἔξω ἐϕίεσθαι·  
τοῦτο δὲ περιπτύξασθαι καὶ περιελθεῖν πάντη ἑαυτῷ. 
Καὶ κύκλῳ ἄρα.  
@C[17]
’Αλλὰ πῶς οὐ καὶ ἐν ἡμῖν οὕτως αἱ νοήσεις αἱ τῆς  
ψυχῆς καὶ οἱ λόγοι, ἀλλ’ ἐνταῦθα ἐν χρόνῳ καὶ τὸ ὕστερον  
καὶ αἱ ζητήσεις ὡδί; ῏Αρ’ ὅτι πολλὰ ἃ ἄρχει καὶ κινεῖται,  
καὶ οὐχ ἓν κρατεῖ; ῍Η καὶ ὅτι ἄλλο καὶ ἄλλο πρὸς τὴν  
χρείαν καὶ πρὸς τὸ παρὸν οὐχ ὡρισμένον ἐν αὐτῷ, ἀλλὰ  
πρὸς τὸ ἄλλο ἀεὶ καὶ ἄλλο ἔξω· ὅθεν ἄλλο τὸ βούλευμα καὶ  
πρὸς καιρόν, ὅτε ἡ χρεία πάρεστι καὶ συμβέβηκεν ἔξωθεν   
τουτί, εἶτα τουτί. Καὶ γὰρ τῷ πολλὰ ἄρχειν ἀνάγκη πολ-
λὰς καὶ τὰς ϕαντασίας εἶναι καὶ ἐπικτήτους καὶ καινὰς ἄλ-
λου ἄλλῳ καὶ ἐμποδίους τοῖς αὐτοῦ ἑκάστου κινήμασι καὶ  
ἐνεργήμασιν. ῞Οταν γὰρ τὸ ἐπιθυμητικὸν κινηθῇ, ἦλθεν ἡ  
ϕαντασία τούτου οἷον αἴσθησις ἀπαγγελτικὴ καὶ μηνυ-
τικὴ τοῦ πάθους ἀπαιτοῦσα συνέπεσθαι καὶ ἐκπορίζειν τὸ
ἐπιθυμούμενον· τὸ δὲ ἐξ ἀνάγκης ἐν ἀπόρῳ συνεπόμενον  
καὶ πορίζον ἢ καὶ ἀντιτεῖνον γίνεται. Καὶ ὁ θυμὸς δὲ εἰς  
ἄμυναν παρακαλῶν τὰ αὐτὰ ποιεῖ κινηθείς, καὶ αἱ τοῦ  
σώματος χρεῖαι καὶ τὰ πάθη ἄλλα ποιεῖ καὶ ἄλλα δοξάζειν·  
καὶ ἡ ἄγνοια δὲ τῶν ἀγαθῶν, καὶ τὸ μὴ ἔχειν ὅ τι εἴπῃ  
πάντη ἀγομένη, καὶ ἐκ τοῦ μίγματος τούτων ἄλλα. ’Αλλ’ εἰ  
καὶ τὸ βέλτιστον αὐτὸ ἄλλα δοξάζει; ῍Η τοῦ κοινοῦ ἡ ἀπο- 
ρία καὶ ἡ ἀλλοδοξία· ἐκ δὲ τοῦ βελτίστου ὁ λόγος ὁ ὀρθὸς 
εἰς τὸ κοινὸν δοθεὶς τῷ [ἀσθενὴς] εἶναι ἐν τῷ μίγματι,  
οὐ τῇ αὐτοῦ ϕύσει ἀσθενής, ἀλλ’ οἷον ἐν πολλῷ θορύβῳ  
ἐκκλησίας ὁ ἄριστος τῶν συμβούλων εἰπὼν οὐ κρατεῖ, ἀλλ’  
οἱ χείρονες τῶν θορυβούντων καὶ βοώντων, ὁ δὲ κάθηται  
ἡσυχῇ οὐδὲν δυνηθείς, ἡττηθεὶς δὲ τῷ θορύβῳ τῶν χειρό- 
νων. Καὶ ἔστιν ἐν μὲν τῷ ϕαυλοτάτῳ ἀνδρὶ τὸ κοινὸν καὶ  
ἐκ πάντων ὁ ἄνθρωπος κατὰ πολιτείαν τινὰ ϕαύλην· ἐν δὲ  
τῷ μέσῳ, <ὡς> ἐν ᾗ πόλει κἂν χρηστόν τι κρατήσειε δημο-  
τικῆς πολιτείας οὐκ ἀκράτου οὔσης· ἐν δὲ τῷ βελτίονι ἀρι- 
στοκρατικὸν τὸ τῆς ζωῆς ϕεύγοντος ἤδη τὸ κοινὸν τοῦ ἀν- 
θρώπου καὶ τοῖς ἀμείνοσι διδόντος· ἐν δὲ τῷ ἀρίστῳ, τῷ  
χωρίζοντι, ἓν τὸ ἄρχον, καὶ παρὰ τούτου εἰς τὰ ἄλλα ἡ  
τάξις· οἷον διττῆς πόλεως οὔσης, τῆς μὲν ἄνω, τῆς δὲ  
τῶν κάτω, κατὰ τὰ ἄνω κοσμουμένης. ’Αλλ’ ὅτι γε ἐν τῇ   
τοῦ παντὸς ψυχῇ τὸ ἓν καὶ ταὐτὸν καὶ ὁμοίως, ἐν δὲ  
τοῖς ἄλλοις ἄλλως, καὶ δι’ ἅ, εἴρηται. Ταῦτα μὲν οὖν  
ταύτῃ.  
@C[18]
Περὶ δὲ τοῦ εἰ ἐϕ’ ἑαυτοῦ τι ἔχει τὸ σῶμα καὶ  
παρούσης ζῇ τῆς ψυχῆς ἔχον ἤδη τι ἴδιον, ἢ ὃ ἔχει ἡ  
ϕύσις ἐστί, καὶ τοῦτό ἐστι τὸ προσομιλοῦν τῷ σώματι ἡ  
ϕύσις. ῍Η καὶ αὐτὸ τὸ σῶμα, ἐν ᾧ καὶ ψυχὴ καὶ ϕύσις,  
οὐ τοιοῦτον εἶναι δεῖ, οἷον τὸ ἄψυχον καὶ οἷον ὁ ἀὴρ ὁ  
πεϕωτισμένος, ἀλλ’ οἷον ὁ τεθερμασμένος, καὶ ἔστι τὸ σῶ- 
μα τοῦ ζῴου καὶ τοῦ ϕυτοῦ δὲ οἷον σκιὰν ψυχῆς ἔχοντα,  
καὶ τὸ ἀλγεῖν καὶ τὸ ἥδεσθαι δὲ τὰς τοῦ σώματος ἡδονὰς  
περὶ τὸ τοιόνδε σῶμά ἐστιν· ἡμῖν δὲ ἡ τούτου ἀλγηδὼν  
καὶ ἡ τοιαύτη ἡδονὴ εἰς γνῶσιν ἀπαθῆ ἔρχεται. Λέγω δὲ  
ἡμῖν τῇ ἄλλῃ ψυχῇ, ἅτε καὶ τοῦ τοιοῦδε σώματος οὐκ  
ἀλλοτρίου, ἀλλ’ ἡμῶν ὄντος· διὸ καὶ μέλει ἡμῖν αὐτοῦ ὡς  
ἡμῶν ὄντος. Οὔτε γὰρ τοῦτό ἐσμεν ἡμεῖς, οὔτε καθαροὶ  
τούτου ἡμεῖς, ἀλλὰ ἐξήρτηται καὶ ἐκκρέμαται ἡμῶν, ἡμεῖς  
δὲ κατὰ τὸ κύριον, ἡμῶν δὲ ἄλλως ὅμως τοῦτο. Διὸ καὶ  
ἡδομένου καὶ ἀλγοῦντος μέλει, καὶ ὅσῳ ἀσθενέστεροι 
μᾶλλον, καὶ ὅσῳ ἑαυτοὺς μὴ χωρίζομεν, ἀλλὰ τοῦτο ἡμῶν  
τὸ τιμιώτατον καὶ τὸν ἄνθρωπον τιθέμεθα καὶ οἷον εἰσδυό- 
μεθα εἰς αὐτό. Χρὴ γὰρ τὰ πάθη τὰ τοιαῦτα μὴ ψυχῆς  
ὅλως εἶναι λέγειν, ἀλλὰ σώματος τοιοῦδε καί τινος κοινοῦ   
καὶ συναμϕοτέρου. ῞Οταν γὰρ ἕν τι ᾖ, αὐτῷ οἷον αὔταρκές  
ἐστιν. Οἷον σῶμα μόνον τί ἂν πάθοι ἄψυχον ὄν; διαιρού- 
μενόν τε γὰρ οὐκ αὐτό, ἀλλ’ ἡ ἐν αὐτῷ ἕνωσις. Ψυχή τε  
μόνη οὐδὲ τοῦτο [οὐδὲ τὸ διαιρεῖσθαι], καὶ οὕτως ἔχουσα  
ἐκϕεύγει πᾶν. ῞Οταν δὲ δύο ἐθέλῃ ἓν εἶναι, ἐπακτῷ χρη- 
σάμενα τῷ ἓν ἐν τῷ οὐκ ἐᾶσθαι εἶναι ἓν τὴν γένεσιν εἰκό-
τως τοῦ ἀλγεῖν ἔχει. Λέγω δὲ δύο οὐκ, εἰ δύο σώματα· μία 
ϕύσις· ἀλλ’ ὅταν ἄλλη ϕύσις ἄλλῃ ἐθέλῃ κοινωνεῖν καὶ  
γὰρ γένει ἄλλῳ, καί τι τὸ χεῖρον λάβῃ παρὰ τοῦ κρείττονος,  
καὶ ἐκεῖνο μὲν μὴ δυνηθῇ λαβεῖν, ἐκείνου δέ τι ἴχνος, καὶ  
οὕτω γένηται δύο καὶ ἓν μεταξὺ γενόμενον τοῦ τε ὃ ἦν  
καὶ τοῦ ὃ μὴ ἐδυνήθη ἔχειν, ἀπορίαν ἐγέννησεν αὐτῷ ἐπί- 
κηρον κοινωνίαν καὶ οὐ βεβαίαν εἰληχός, ἀλλ’ εἰς τὰ ἐναν-
τία ἀεὶ ϕερομένην. Κάτω τε οὖν καὶ ἄνω αἰωρούμενον ϕε- 
ρόμενον μὲν κάτω ἀπήγγειλε τὴν αὐτοῦ ἀλγηδόνα, πρὸς 
δὲ τὸν ἄνω τὴν ἔϕεσιν τῆς κοινωνίας.  
@C[19]
Τοῦτο δὴ τὸ λεγόμενον ἡδονήν τε εἶναι καὶ ἀλγη- 
δόνα, εἶναι μὲν ἀλγηδόνα γνῶσιν ἀπαγωγῆς σώματος  
ἰνδάλματος ψυχῆς στερισκομένου, ἡδονὴν δὲ γνῶσιν ζῴου  
ἰνδάλματος ψυχῆς ἐν σώματι ἐναρμοζομένου πάλιν αὖ. ’Εκεῖ  
μὲν οὖν τὸ πάθος, ἡ δὲ γνῶσις τῆς αἰσθητικῆς ψυχῆς ἐν  
τῇ γειτονίᾳ αἰσθανομένης καὶ ἀπαγγειλάσης τῷ εἰς ὃ λή- 
γουσιν αἱ αἰσθήσεις. Καὶ ἠλγύνθη μὲν ἐκεῖνο· λέγω δὲ τὸ   
“ἠλγύνθη” τὸ “πέπονθεν ἐκεῖνο”· οἷον ἐν τῇ τομῇ τεμνο- 
μένου τοῦ σώματος ἡ μὲν διαίρεσις κατὰ τὸν ὄγκον, ἡ δ’  
ἀγανάκτησις κατὰ τὸν ὄγκον τῷ μὴ μόνον ὄγκον, ἀλλὰ καὶ  
τοιόνδε ὄγκον εἶναι· ἐκεῖ δὲ καὶ ἡ ϕλεγμονή· ᾔσθετο δὲ ἡ  
ψυχὴ παραλαβοῦσα τῷ ἐϕεξῆς οἷον κεῖσθαι. Πᾶσα δὲ  
ᾔσθετο τὸ ἐκεῖ πάθος οὐκ αὐτὴ παθοῦσα. Αἰσθανομένη  
γὰρ πᾶσα ἐκεῖ λέγει τὸ πάθος εἶναι, οὗ ἡ πληγὴ καὶ ἡ ὀδύ- 
νη. Εἰ δ’ ἦν αὐτὴ παθοῦσα ἐν παντὶ ὅλη τῷ σώματι οὖσα,  
οὐκ ἂν εἶπεν οὐδ’ ἂν ἐμήνυσεν ὅτι ἐκεῖ, ἀλλ’ ἔπαθεν ἂν  
τὴν ὀδύνην πᾶσα καὶ ὠδυνήθη ὅλη, καὶ οὐκ ἂν εἶπεν οὐδὲ  
ἐδήλωσεν ὅτι ἐκεῖ, ἀλλὰ ὅπου ἐστὶν εἶπεν ἂν ἐκεῖ· ἔστι δὲ  
πανταχοῦ. Νῦν δὲ ὁ δάκτυλος ἀλγεῖ, καὶ ὁ ἄνθρωπος  
ἀλγεῖ, ὅτι ὁ δάκτυλος ὁ τοῦ ἀνθρώπου. Τὸν δὲ δάκτυλον ὁ  
ἄνθρωπος λέγεται ἀλγεῖν, ὥσπερ καὶ ὁ γλαυκὸς ἄνθρωπος  
κατὰ τὸ ἐν ὀϕθαλμῷ γλαυκόν. ’Εκεῖνο μὲν οὖν τὸ πεπονθὸς  
ἀλγεῖ, εἰ μή τις τὸ “ἀλγεῖ” μετὰ τῆς ἐϕεξῆς αἰσθήσεως  
περιλαμβάνοι· περιλαμβάνων δὲ δηλονότι τοῦτο σημαίνει,  
ὡς ὀδύνη μετὰ τοῦ μὴ λαθεῖν τὴν ὀδύνην τὴν αἴσθησιν.  
’Αλλ’ οὖν τὴν αἴσθησιν αὐτὴν οὐκ ὀδύνην λεκτέον, ἀλλὰ  
γνῶσιν ὀδύνης· γνῶσιν δὲ οὖσαν ἀπαθῆ εἶναι, ἵνα γνῷ καὶ  
ὑγιῶς ἀπαγγείλῃ. Πεπονθὼς γὰρ ἄγγελος σχολάζων τῷ  
πάθει ἢ οὐκ ἀπαγγέλλει, ἢ οὐχ ὑγιὴς ἄγγελος.   
@C[20]
Καὶ τῶν σωματικῶν δὲ ἐπιθυμιῶν τὴν ἀρχὴν ἐκ 
τοῦ οὕτω κοινοῦ καὶ τῆς τοιαύτης σωματικῆς ϕύσεως ἀκό- 
λουθον τίθεσθαι γίνεσθαι. Οὔτε γὰρ τῷ ὁπωσοῦν ἔχοντι  
σώματι δοτέον τὴν ἀρχὴν τῆς ὀρέξεως καὶ προθυμίας, οὔτε  
τῇ ψυχῇ αὐτῇ ἁλμυρῶν ἢ γλυκέων ζήτησιν, ἀλλὰ ὃ σῶμα  
μέν ἐστιν, ἐθέλει δὲ μὴ μόνον σῶμα εἶναι, ἀλλὰ καὶ κι-  
νήσεις ἐκτήσατο πλέον ἢ αὐτή, καὶ ἐπὶ πολλὰ διὰ τὴν ἐπί-
κτησιν ἠνάγκασται τρέπεσθαι· διὸ οὑτωσὶ μὲν ἔχον ἁλμυ-
ρῶν, οὑτωσὶ δὲ γλυκέων, καὶ ὑγραίνεσθαι καὶ θερμαίνεσθαι,
οὐδὲν αὐτῷ μελῆσαν, εἰ μόνον ἦν. ῞Ωσπερ δὲ ἐκεῖ ἐκ τῆς ὀ-
δύνης ἐγίνετο ἡ γνῶσις, καὶ ἀπάγειν ἐκ τοῦ ποιοῦντος τὸ
πάθος ἡ ψυχὴ βουλομένη ἐποίει τὴν ϕυγήν, καὶ τοῦ πρώ-
του παθόντος διδάσκοντος τοῦτο ϕεύγοντός πως καὶ αὐτοῦ
ἐν τῇ συστολῇ, οὕτω καὶ ἐνταῦθα ἡ μὲν αἴσθησις μαθοῦσα  
καὶ ἡ ψυχὴ ἡ ἐγγύς, ἣν δὴ ϕύσιν ϕαμὲν τὴν δοῦσαν τὸ  
ἴχνος, ἡ μὲν ϕύσις τὴν τρανὴν ἐπιθυμίαν τέλος οὖσαν τῆς  
ἀρξαμένης ἐν ἐκείνῳ, ἡ δ’ αἴσθησις τὴν ϕαντασίαν, ἀϕ’  
ἧς ἤδη ἢ πορίζει ἡ ψυχή, ἧς τὸ πορίζειν, ἢ ἀντιτείνει καὶ  
καρτερεῖ καὶ οὐ προσέχει οὔτε τῷ ἄρξαντι τῆς ἐπιθυμίας,
οὔτε τῷ μετὰ ταῦτα ἐπιτεθυμηκότι. ’Αλλὰ διὰ τί δύο ἐπι- 
θυμίας, ἀλλ’ οὐκ ἐκεῖνο εἶναι τὸ ἐπιθυμοῦν μόνον τὸ σῶμα 
τὸ τοιόνδε; ῍Η εἰ ἔστιν ἕτερον ἡ ϕύσις, ἕτερον δὲ τὸ σῶμα
τὸ τοιόνδε παρὰ τῆς ϕύσεως γενόμενον - ἔστι γὰρ ἡ ϕύσις
πρὸ τοῦ τὸ τοιόνδε σῶμα γενέσθαι, αὕτη γὰρ ποιεῖ τὸ τοι-
όνδε σῶμα πλάττουσα καὶ μορϕοῦσα - ἀνάγκη μήτε ἄρ-
χειν αὐτὴν τῆς ἐπιθυμίας, ἀλλὰ τὸ τοιόνδε σῶμα τὸ πεπον-
θὸς ταδὶ καὶ ἀλγυνόμενον τῶν ἐναντίων ἢ πάσχει ἐϕιέ-
μενον, ἡδονῆς ἐκ τοῦ πονεῖν καὶ πληρώσεως ἐκ τῆς ἐνδείας·
τὴν δὲ ϕύσιν ὡς μητέρα, ὥσπερ στοχαζομένην τῶν τοῦ
πεπονθότος βουλημάτων, διορθοῦν τε πειρᾶσθαι καὶ ἐπαν-
άγειν εἰς αὑτὴν καὶ ζήτησιν τοῦ ἀκεσομένου ποιουμένην
συνάψασθαι τῇ ζητήσει τῇ τοῦ πεπονθότος ἐπιθυμίᾳ καὶ
τὴν περάτωσιν ἀπ’ ἐκείνου πρὸς αὐτὴν ἥκειν. ῞Ωστε τὸ μὲν
ἐπιθυμεῖν ἐξ αὐτοῦ - εἴποι ἄν τις προεπιθυμίαν ἴσως καὶ
προθυμίαν - τὴν δὲ ἐξ ἄλλου καὶ δι’ ἄλλου ἐπιθυμεῖν,
τὴν δὲ ποριζομένην ἢ μὴ ἄλλην εἶναι.  
@C[21]
῞Οτι δὲ τοῦτό ἐστι, περὶ ὃ ἡ ἀρχὴ τῆς ἐπιθυμίας,  
καὶ αἱ ἡλικίαι μαρτυροῦσιν αἱ διάϕοροι. ῎Αλλαι γὰρ παίδων  
καὶ μειρακίων καὶ ἀνδρῶν αἱ σωματικαὶ ὑγιαινόντων τε 
καὶ νοσούντων τοῦ ἐπιθυμητικοῦ τοῦ αὐτοῦ ὄντος· δῆλον 
γὰρ ὅτι τῷ σωματικὸν καὶ σῶμα τοιόνδε εἶναι τρεπόμενον 
παντοίας τροπὰς παντοδαπὰς καὶ τὰς ἐπιθυμίας ἴσχει. 
Καὶ τὸ μὴ συνεγείρεσθαι δὲ πανταχοῦ ταῖς λεγομέναις
προθυμίαις τὴν πᾶσαν ἐπιθυμίαν, εἰς τέλος τῆς σωματικῆς
μενούσης, καὶ πρὸ τοῦ τὸν λογισμὸν εἶναι μὴ βούλεσθαι ἢ
ϕαγεῖν ἢ πιεῖν ἐπί τι προελθοῦσαν τὴν ἐπιθυμίαν λέγει, ὅ-
σον ἦν ἐν τῷ τοιῷδε σώματι, τὴν δὲ ϕύσιν μὴ συνάψασθαι
αὐτὴν μηδὲ προθέσθαι μηδὲ βούλεσθαι, ὥσπερ οὐδὲ κατὰ
ϕύσιν ἐχούσης, ἄγειν εἰς ϕύσιν, ὡς ἂν αὐτὴν τῷ παρὰ ϕύ-
σιν καὶ κατὰ ϕύσιν ἐπιστατοῦσαν. Εἰ δέ τις πρὸς τὸ πρότε-
ρον λέγοι ἀρκεῖν τὸ σῶμα διάϕορον γινόμενον διαϕόρους
τῷ ἐπιθυμητικῷ τὰς ἐπιθυμίας ποιεῖν, οὐκ αὔταρκες λέ-
γει πρὸς τὸ ἄλλου παθόντος ἄλλως αὐτὸ ὑπὲρ ἄλλου διαϕό-
ρους ἐπιθυμίας ἔχειν, ὁπότε οὐδ’ αὐτῷ γίνεται τὸ ποριζό-
μενον. Οὐ γὰρ δὴ τῷ ἐπιθυμητικῷ ἡ τροϕὴ ἢ θερμότης καὶ
ὑγρότης οὐδὲ κίνησις οὐδὲ κούϕισις κενουμένου οὐδὲ
πλήρωσις μεστουμένου, ἀλλ’ ἐκείνου πάντα.  
@C[22]
’Επὶ δὲ τῶν ϕυτῶν ἆρα ἄλλο μὲν τὸ οἷον ἐναπηχη-
θὲν τοῖς σώμασιν αὐτῶν, ἄλλο δὲ τὸ χορηγῆσαν, ὃ δὴ ἐπι- 
θυμητικὸν μὲν ἐν ἡμῖν, ἐν ἐκείνοις δὲ ϕυτικόν, ἢ ἐν μὲν τῇ  
γῇ τοῦτο ψυχῆς ἐν αὐτῇ οὔσης, ἐν δὲ τοῖς ϕυτοῖς τὸ ἀπὸ  
τούτου; Ζητήσειε δ’ ἄν τις πρότερον, τίς ψυχὴ ἐν τῇ γῇ,  
πότερα ἐκ τῆς σϕαίρας τοῦ παντός, ἣν καὶ μόνην δοκεῖ  
ψυχοῦν πρώτως Πλάτων οἷον ἔλλαμψιν εἰς τὴν γῆν, ἢ πάλιν   
αὖ λέγων πρώτην καὶ πρεσβυτάτην θεῶν τῶν ἐντὸς  
οὐρανοῦ καὶ αὐτῇ δίδωσι ψυχὴν οἵαν καὶ τοῖς ἄστροις·  
πῶς γὰρ ἂν θεὸς εἴη, εἰ μὴ ἐκείνην ἔχοι; ῞Ωστε συμβαίνει  
καὶ τὸ πρᾶγμα ὅπως ἔχει ἐξευρεῖν δύσκολον, καὶ μείζω  
ἀπορίαν ἢ οὐκ ἐλάττω ἐξ ὧν εἴρηκεν ὁ Πλάτων γίνεσθαι.  
’Αλλὰ πρότερον, πῶς ἂν εὐλόγως ἔχειν τὸ πρᾶγμα δόξειε.  
Τὴν μὲν οὖν ϕυτικὴν ψυχὴν ὡς ἔχει ἡ γῆ, ἐκ τῶν ϕυομένων  
ἐξ αὐτῆς ἄν τις τεκμαίροιτο· εἰ δὲ καὶ ζῷα πολλὰ ἐκ γῆς  
γινόμενα ὁρᾶται, διὰ τί οὐ καὶ ζῷον ἄν τις εἴποι αὐτὴν εἶ-
ναι; Ζῷον δὲ τοσοῦτον οὖσαν καὶ οὐ σμικρὰν μοῖραν τοῦ
παντὸς διὰ τί οὐ καὶ νοῦν ἔχειν ϕήσειε καὶ οὕτω θεὸν εἶναι; 
Εἴπερ δὲ καὶ τῶν ἄστρων ἕκαστον, διὰ τί οὐ καὶ τὴν γῆν 
ζῷον μέρος τοῦ παντὸς ζῴου οὖσαν; Οὐ γὰρ δὴ ἔξωθεν μὲν 
συνέχεσθαι ὑπὸ ψυχῆς ἀλλοτρίας ϕατέον, ἔνδον δὲ μὴ ἔχειν 
ὡς οὐ δυναμένης καὶ αὐτῆς ἔχειν οἰκείαν. Διὰ τί γὰρ τὰ μὲν   
πύρινα δύναται, τὸ δὲ γήινον οὔ; Σῶμα γὰρ ἑκάτερον καὶ  
οὐκ ἶνες οὐδὲ ἐκεῖ οὐδὲ σάρκες οὐδ’ αἷμα οὐδὲ ὑγρόν· καί-
τοι  ἡ γῆ ποικιλώτερον καὶ ἐκ πάντων τῶν σωμάτων. Εἰ δ’ 
ὅτι δυσκίνητον, τοῦτο πρὸς τὸ μὴ κινεῖσθαι ἐκ τόπου λέγοι 
τις ἄν. ’Αλλὰ τὸ αἰσθάνεσθαι πῶς; Πῶς γὰρ καὶ τὰ ἄ-
στρα; Οὐ γὰρ δὴ οὐδὲ σαρκῶν τὸ αἰσθάνεσθαι, οὐδ’ ὅλως
σῶμα δοτέον τῇ ψυχῇ, ἵνα αἰσθάνοιτο, ἀλλὰ τῷ σώματι
δοτέον ψυχήν, ἵνα ᾖ καὶ σῴζοιτο τὸ σῶμα· κριτικῇ δὲ οὔ-
σῃ τῇ ψυχῇ ὑπάρχει βλεπούσῃ εἰς σῶμα καὶ τῶν τούτου
παθημάτων τὴν κρίσιν ποιεῖσθαι. Τίνα οὖν <τὰ> παθήματα
γῆς, καὶ τίνων αἱ κρίσεις; ’Επεὶ καὶ τὰ ϕυτά, καθόσον γῆς,
οὐκ αἰσθάνεται. Τίνων οὖν αἰσθήσεις καὶ διὰ τίνων; ῍Η οὐ
τολμητέον καὶ ἄνευ ὀργάνων γίνεσθαι αἰσθήσεις; Καὶ εἰς
τίνα δὲ χρείαν τὸ αἰσθάνεσθαι αὐτῇ; Οὐ γὰρ δὴ διὰ τὸ γι-
νώσκειν· ἀρκεῖ γὰρ ἡ τοῦ ϕρονεῖν ἴσως † γνῶσις, οἷς μὴ
ἐκ τοῦ αἰσθάνεσθαι γίνεταί τις χρεία. ῍Η τοῦτο μὲν οὐκ ἄν
τις συγχωρήσειεν. ῎Εστι γὰρ καὶ παρὰ τὴν χρείαν ἐν τοῖς
αἰσθητοῖς εἴδησίς τις οὐκ ἄμουσος, οἷον ἡλίου καὶ τῶν ἄλ-
λων καὶ οὐρανοῦ καὶ γῆς· αἱ γὰρ τούτων αἰσθήσεις καὶ παρ’
αὐτῶν ἡδεῖαι. Τοῦτο μὲν οὖν σκεπτέον ὕστερον· νῦν δὲ πά-
λιν, εἰ αἱ αἰσθήσεις τῇ γῇ, καὶ [ζῴων] τίνων αἱ αἰσθήσεις,
καὶ πῶς. ῍Η ἀναγκαῖον πρότερον ἀναλαβεῖν τὰ ἀπορηθέν-
τα καὶ καθόλου λαβεῖν, εἰ ἄνευ ὀργάνων ἔστιν αἰσθάνεσθαι,
καὶ εἰ πρὸς χρείαν αἱ αἰσθήσεις, κἂν εἰ ἄλλο τι παρὰ τὴν
χρείαν γίγνοιτο.  
@C[23]
Δεῖ δὴ θέσθαι, ὡς τὸ αἰσθάνεσθαι τῶν αἰσθητῶν 
ἐστι τῇ ψυχῇ ἢ τῷ ζῴῳ ἀντίληψις τὴν προσοῦσαν τοῖς σώ-
μασι ποιότητα συνιείσης καὶ τὰ εἴδη αὐτῶν ἀποματτομέ-
νης. ῍Η τοίνυν μόνη ἐϕ’ ἑαυτῆς ἀντιλήψεται, ἢ μετ’ ἄλλου.
Μόνη μὲν οὖν καὶ ἐϕ’ ἑαυτῆς πῶς; ’Εϕ’ ἑαυτῆς γὰρ τῶν
ἐν αὐτῇ, καὶ μόνον νόησις· εἰ δὲ καὶ ἄλλων, δεῖ πρότερον
καὶ ταῦτα ἐσχηκέναι ἤτοι ὁμοιωθεῖσαν ἢ τῷ ὁμοιωθέντι
συνοῦσαν. ‘Ομοιωθῆναι μὲν οὖν ἐϕ’ ἑαυτῆς μένουσαν οὐχ
οἷόν τε. Πῶς γὰρ ἂν ὁμοιωθείη σημεῖον γραμμῇ; ’Επεὶ
οὐδ’ ἡ νοητὴ τῇ αἰσθητῇ ἂν γραμμῇ ἐϕαρμόσειεν, οὐδὲ
τὸ νοητὸν πῦρ ἢ ἄνθρωπος τῷ αἰσθητῷ πυρὶ ἢ ἀνθρώπῳ.
’Επεὶ οὐδ’ ἡ ϕύσις ἡ ποιοῦσα τὸν ἄνθρωπον τῷ γενομένῳ
ἀνθρώπῳ εἰς ταὐτόν. ’Αλλὰ μόνη, κἂν εἰ οἷόν τε τῷ αἰσθητῷ
ἐπιβάλλειν, τελευτήσει εἰς νοητοῦ σύνεσιν, ἐκϕυγόντος τοῦ
αἰσθητοῦ αὐτήν, οὐκ ἐχούσης ὅτῳ αὐτοῦ λάβοιτο. ’Επεὶ
καὶ τὸ ὁρατὸν ὅταν ψυχὴ πόρρωθεν ὁρᾷ, κἂν ὅτι μάλιστα
εἶδος εἰς αὐτὴν ἥκῃ, ἀρχόμενον τὸ πρὸς αὐτὴν οἷον ἀμερὲς
ὂν λήγει εἰς τὸ ὑποκείμενον χρῶμα καὶ σχῆμα, ὅσον ἐστὶν
ἐκεῖ ὁρώσης. Οὐ τοίνυν δεῖ μόνα ταῦτα εἶναι, τὸ ἔξω καὶ
τὴν ψυχήν· ἐπεὶ οὐδ’ ἂν πάθοι· ἀλλὰ δεῖ τὸ πεισόμενον
τρίτον εἶναι, τοῦτο δέ ἐστι τὸ τὴν μορϕὴν δεξόμενον. Συμ-
παθὲς ἄρα καὶ ὁμοιοπαθὲς δεῖ εἶναι καὶ ὕλης μιᾶς καὶ τὸ
μὲν παθεῖν, τὸ δὲ γνῶναι, καὶ τοιοῦτον γενέσθαι τὸ πάθος,
οἷον σῴζειν μέν τι τοῦ πεποιηκότος, μὴ μέντοι ταὐτὸν εἶ-
ναι, ἀλλὰ ἅτε μεταξὺ τοῦ πεποιηκότος καὶ ψυχῆς ὄν, τὸ
πάθος ἔχειν μεταξὺ αἰσθητοῦ καὶ νοητοῦ κείμενον μέσον
ἀνάλογον, συνάπτον πως τὰ ἄκρα ἀλλήλοις, δεκτικὸν ἅμα  
καὶ ἀπαγγελτικὸν ὑπάρχον, ἐπιτήδειον ὁμοιωθῆναι ἑκα- 
τέρῳ. ῎Οργανον γὰρ ὂν γνώσεώς τινος οὔτε ταὐτὸν δεῖ τῷ  
γινώσκοντι εἶναι οὔτε τῷ γνωσθησομένῳ, ἐπιτήδειον δὲ  
ἑκατέρῳ ὁμοιωθῆναι, τῷ μὲν ἔξω διὰ τοῦ παθεῖν, τῷ δὲ  
εἴσω διὰ τοῦ τὸ πάθος αὐτοῦ εἶδος γενέσθαι. Εἰ δή τι νῦν  
ὑγιὲς λέγομεν, δι’ ὀργάνων δεῖ σωματικῶν τὰς αἰσθήσεις  
γίνεσθαι. Καὶ γὰρ τοῦτο ἀκόλουθον τῷ τὴν ψυχὴν πάντη   
σώματος ἔξω γενομένην μηδενὸς ἀντιλαμβάνεσθαι αἰσθη- 
τοῦ. Τὸ δὲ ὄργανον δεῖ ἢ πᾶν τὸ σῶμα, ἢ μέρος τι πρὸς  
ἔργον τι ἀϕωρισμένον εἶναι, οἷον ἐπὶ ἁϕῆς καὶ ὄψεως. Καὶ  
τὰ τεχνητὰ δὲ τῶν ὀργάνων ἴδοι τις ἂν μεταξὺ τῶν κρι- 
νόντων καὶ τῶν κρινομένων γινόμενα καὶ ἀπαγγέλλοντα  
τῷ κρίνοντι τὴν τῶν ὑποκειμένων ἰδιότητα· ὁ γὰρ κανὼν  
τῷ εὐθεῖ τῷ ἐν τῇ ψυχῇ καὶ τῷ ἐν τῷ ξύλῳ συναψάμενος  
ἐν τῷ μεταξὺ τεθεὶς τὸ κρίνειν τῷ τεχνίτῃ τὸ τεχνητὸν  
ἔδωκεν. Εἰ δὲ συνάπτειν δεῖ τὸ κριθησόμενον τῷ ὀργάνῳ,  
ἢ καὶ διά τινος μεταξὺ διεστηκότος πόρρω τοῦ αἰσθητοῦ,  
οἷον εἰ πόρρω τὸ πῦρ τῆς σαρκὸς τοῦ μεταξὺ μηδὲν παθόν- 
τος, ἢ οἷον εἰ κενόν τι εἴη μεταξὺ ὄψεως καὶ χρώματος,  
δυνατὸν ὁρᾶν τοῦ ὀργάνου τῇ δυνάμει παρόντος, ἑτέρου  
λόγου. ’Αλλ’ ὅτι ψυχῆς ἐν σώματι καὶ διὰ σώματος ἡ  
αἴσθησις, δῆλον.  
@C[24]
Τὸ δὲ εἰ τῆς χρείας μόνον ἡ αἴσθησις, ὧδε σκεπτέ- 
ον. Εἰ δὴ ψυχῇ μὲν μόνῃ οὐκ ἂν αἴσθησις γίνοιτο, μετὰ δὲ  
σώματος αἱ αἰσθήσεις, διὰ σῶμα ἂν εἴη, ἐξ οὗπερ καὶ αἱ  
αἰσθήσεις, καὶ διὰ τὴν σώματος κοινωνίαν δοθεῖσα, καὶ  
ἤτοι ἐξ ἀνάγκης ἐπακολουθοῦσα - ὅ τι γὰρ πάσχει τὸ  
σῶμα, καὶ ϕθάνει τὸ πάθος μεῖζον ὂν μέχρι ψυχῆς - ἢ καὶ  
μεμηχάνηται, ὅπως καὶ πρὶν μεῖζον γενέσθαι τὸ ποιοῦν,   
ὥστε καὶ ϕθεῖραι, ἢ καὶ πρὶν πλησίον γενέσθαι, ϕυλάξασθαι.  
Εἰ δὴ τοῦτο, πρὸς χρείαν ἂν εἶεν αἱ αἰσθήσεις. Καὶ γὰρ εἰ  
καὶ πρὸς γνῶσιν, τῷ μὴ ἐν γνώσει ὄντι ἀλλ’ ἀμαθαίνοντι  
διὰ συμϕοράν, καὶ ἵνα ἀναμνησθῇ διὰ λήθην, οὐ τῷ μήτε  
ἐν χρείᾳ μήτε ἐν λήθῃ. ’Αλλ’ εἰ τοῦτο, οὐ περὶ τῆς γῆς ἂν  
μόνον εἴη σκοπεῖσθαι, ἀλλὰ καὶ περὶ ἄστρων ἁπάντων καὶ  
μάλιστα περὶ παντὸς τοῦ οὐρανοῦ καὶ τοῦ κόσμου. Μέρεσι  
μὲν γὰρ πρὸς μέρη, οἷς καὶ τὸ παθεῖν ὑπάρχει, γένοιτο ἂν  
αἴσθησις κατὰ τὸν παρόντα λόγον, ὅλῳ δὲ πρὸς αὐτὸ τίς  
ἂν εἴη ἀπαθῶς ἔχοντι πανταχῇ ἑαυτοῦ πρὸς ἑαυτόν; Καὶ  
γὰρ εἰ δεῖ τὸ μὲν ὄργανον τοῦ αἰσθανομένου εἶναι, ἕτερον  
δὲ παρὰ τὸ ὄργανον τὸ οὗ αἰσθάνεται ὑπάρχειν, τὸ δὲ πᾶν  
ὅλον ἐστίν, οὐκ ἂν εἴη αὐτῷ τὸ μὲν δι’ οὗ, τὸ δὲ οὗ ἡ  
αἴσθησις· ἀλλὰ συναίσθησιν μὲν αὐτοῦ, ὥσπερ καὶ ἡμεῖς  
ἡμῶν συναισθανόμεθα, δοτέον, αἴσθησιν δὲ ἀεὶ ἑτέρου οὖ-
σαν οὐ δοτέον· ἐπεὶ καὶ ὅταν ἡμεῖς παρὰ τὸ καθεστὼς ἀεί  
τινος τῶν ἐν τῷ σώματι ἀντιλαμβανώμεθα, ἔξωθεν προσ- 
ελθόντος ἀντιλαμβανόμεθα. ’Αλλ’ ὥσπερ ἐϕ’ ἡμῶν οὐ  
μόνον τῶν ἔξωθεν ἡ ἀντίληψις, ἀλλὰ καὶ μέρει μέρους, τί  
κωλύει καὶ τὸ πᾶν τῇ ἀπλανεῖ τὴν πλανωμένην ὁρᾶν,
καὶ ταύτῃ τὴν γῆν καὶ τὰ ἐν αὐτῇ βλέπειν; Καὶ εἰ μὴ ἀπαθῆ  
ταῦτα τῶν ἄλλων παθῶν, καὶ ἄλλας αἰσθήσεις ἔχειν καὶ  
τὴν ὅρασιν μὴ μόνον ὡς καθ’ αὑτὴν τῆς ἀπλανοῦς εἶναι,  
ἀλλ’ ὡς ὀϕθαλμοῦ ἀπαγγέλλοντος τῇ τοῦ παντὸς ψυχῇ ἃ  
εἶδε; καὶ γὰρ εἰ τῶν ἄλλων ἀπαθής, διὰ τί ὡς ὄμμα οὐκ   
ὄψεται ϕωτοειδὲς ἔμψυχον ὄν; ’Αλλ’ ὀμμάτων, ϕησίν,  
οὐκ ἐπεδεῖτο. ’Αλλ’ εἰ ὅτι μηδὲν ἔξωθεν ὑπελέλειπτο  
ὁρατόν, ἀλλ’ ἔνδον γε ἦν καὶ ἑαυτὸν ὁρᾶν οὐδὲν ἐκώλυσεν·  
εἰ δ’ ὅτι μάτην ἂν ἦν αὑτὸν ὁρᾶν, ἔστω μὴ προηγουμένως  
μὲν οὕτως ἕνεκα τοῦ ὁρᾶν γεγονέναι, ἀκολουθεῖν δὲ τῷ  
οὕτως ἔχειν ἐξ ἀνάγκης. Διὰ τί οὐκ ἂν εἴη τοιούτῳ ὄντι  
σώματι διαϕανεῖ τὸ ὁρᾶν;  
@C[25]
῍Η οὐκ ἀρκεῖ εἶναι τὸ δι’ οὗ, ἵνα ὁρᾷ καὶ ὅλως  
αἰσθάνηται, ἀλλὰ δεῖ τὴν ψυχὴν οὕτως ἔχειν, ὡς νεύειν  
πρὸς τὰ αἰσθητά. Τῇ δὲ ψυχῇ ὑπάρχει ἀεὶ πρὸς τοῖς  
νοητοῖς εἶναι· κἂν οἷόν τε ᾖ αὐτῇ αἰσθάνεσθαι, οὐκ ἂν  
γένοιτο τοῦτο τῷ πρὸς κρείττοσιν εἶναι, ὁπότε καὶ ἡμῖν  
σϕόδρα πρὸς τοῖς νοητοῖς οὖσιν, ὅτε ἐσμέν, λανθάνουσι καὶ  
ὄψεις καὶ αἰσθήσεις ἄλλαι· κἂν πρὸς ἑτέρῳ δὲ ὅλως, τὰ  
ἕτερα λανθάνει. ’Επεὶ καὶ τὸ μέρει τινὶ μέρους ἀντιλαμβά- 
νεσθαι θέλειν, οἷον ἑαυτὸν εἰ καταβλέποι, περίεργον καὶ ἐϕ’  
ἡμῶν, καὶ εἰ μὴ ἕνεκά τινος, μάτην. ῎Αλλου τε ὄψιν ὡς  
καλοῦ ὁρᾶν, πεπονθότος καὶ ἐνδεοῦς. ’Οσϕραίνεσθαι δὲ 
[καὶ ἀκούειν] καὶ γεύεσθαι χυμῶν περιστάσεις ἄν τις καὶ
περιελκυσμοὺς τῆς ψυχῆς θεῖτο· ἥλιον δὲ καὶ τὰ ἄλλα
ἄστρα κατὰ συμβεβηκὸς ὁρᾶν καὶ ἀκούειν δέ. Εἰ δὲ δὴ καὶ ἐπι-  
στρέϕεσθαι δι’ ἄμϕω, οὐκ ἄλογος ἡ θέσις. ’Αλλ’ εἰ ἐπι- 
στρέϕοιτο, καὶ μνημονεύσει· ἢ ἄτοπον, ὧν εὐεργετεῖ, μὴ  
μνημονεύειν. Πῶς οὖν εὐεργετεῖ, εἰ μὴ μνημονεύει;  
@C[26]
Τίνονται δὲ εὐχῶν γνώσεις κατὰ οἷον σύναψιν καὶ  
κατὰ τοιάνδε σχέσιν ἐναρμοζομένων, καὶ αἱ ποιήσεις οὕ- 
τως· καὶ ἐν ταῖς μάγων τέχναις εἰς τὸ συναϕὲς πᾶν· ταῦτα  
δὲ δυνάμεσιν ἑπομέναις συμπαθῶς.  
Εἰ δὲ τοῦτο, διὰ τί οὐ καὶ τὴν γῆν αἰσθάνεσθαι δώσο- 
μεν; ’Αλλὰ ποίας αἰσθήσεις; ῍Η διὰ τί οὐ πρῶτον ἁϕὴν καὶ  
μέρει μέρους ἀναπεμπομένης ἐπὶ τὸ ἡγούμενον τῆς αἰσθή- 
σεως καὶ τῷ ὅλῳ πυρὸς καὶ τῶν ἄλλων; Καὶ γὰρ εἰ τὸ  
σῶμα δυσκίνητον, οὔτι γε ἀκίνητον. ’Αλλ’ ἔσονται αἱ αἰ- 
σθήσεις οὐ τῶν μικρῶν, ἀλλὰ τῶν μεγάλων. ’Αλλὰ διὰ τί;  
῍Η ὅτι ἀνάγκη ψυχῆς ἐνούσης τὰς κινήσεις τὰς μεγίστας  
μὴ λανθάνειν. Κωλύει δ’ οὐδὲν καὶ διὰ τοῦτο τὸ αἰσθά- 
νεσθαι γίνεσθαι, ἵνα εὖ τίθοιτο τὰ πρὸς ἀνθρώπους, ὅσον  
εἰς αὐτὴν τὰ ἀνθρώπων ἀνάκειται - εὖ τίθοιτο δὲ οἷον συμ- 
παθῶς-καὶ ἀκούειν δὲ εὐχομένων καὶ ἐπινεύειν εὐχαῖς  
οὐχ ὃν ἡμεῖς τρόπον, καὶ ταῖς ἄλλαις αἰσθήσεσι παθητὴν  
εἶναι πρὸς αὐτήν. Καὶ τἆλλα, οἷον ὀσμῶν πέρι καὶ τῶν  
γευστῶν; ’Αλλ’ ἤ, ὅσα ὀσϕραντὰ κατὰ τὰς τῶν χυλῶν  
ὀσμάς, πρὸς ζῴων πρόνοιαν καὶ κατασκευὴν καὶ ἐπισκευὴν   
τοῦ σωματικοῦ αὐτῆς. Καὶ οὐκ ἀπαιτητέον ἃ ἐϕ’ ἡμῶν ὄρ- 
γανα· οὐδὲ γὰρ πᾶσι ζῴοις ταὐτά· οἷον ὦτα οὐ πᾶσι, καὶ  
οἷς μὴ ἔστιν, ἀντίληψίς ἐστι ψόϕων. Περὶ δὲ ὄψεως, εἰ ϕω- 
τὸς δεῖ, πῶς; Οὐ γὰρ δὴ ἀπαιτητέον ὄμματα. Εἰ οὖν τοῦ  
ϕυτικοῦ συγχωρουμένου ἦν συγχωρεῖν, ἢ ἐν πνεύματι ὄν-
τος τοῦ ϕυτικοῦ πρώτως, οὕτως ἔχειν, <ἢ> ὄντος πνεύμα-
τος, τί χρὴ ἀπιστεῖν καὶ διαϕανὲς εἶναι; Μᾶλλον δ’ εἴπερ
πνεῦμα, καὶ διαϕανὲς καί, ἐλλαμπόμενον παρὰ τοῦ κύ-
κλου, ἐνεργείᾳ διαϕανές· ὥστε οὐδὲν ἄτοπον οὐδ’ ἀδύνα-
τον ὁρᾶν τὴν ἐν τῇ γῇ ψυχήν. Καὶ δὴ καὶ νοεῖν ψυχὴν οὐ
ϕαύλου σώματος εἶναι, ὥστε καὶ θεὸν εἶναι· πάντως γὰρ
καὶ ἀγαθὴν δεῖ ἀεὶ τὴν ψυχὴν εἶναι.  
@C[27]
Εἰ οὖν τοῖς ϕυτοῖς δίδωσι τὴν γεννητικήν - ἢ αὐ-
τὴν τὴν γεννητικήν, ἢ ἐν αὐτῇ μὲν ἡ γεννητική, ταύτης δὲ  
ἴχνος ἡ ἐν τοῖς ϕυτοῖς - καὶ οὕτως ἂν εἴη ὡς ἡ σὰρξ  
ἔμψυχος ἤδη καὶ ἐκομίσατο, εἰ ἔχει, καὶ τὴν γεννητικὴν ἐν  
αὐτοῖς τὰ ϕυτά. ’Ενοῦσα δὲ δίδωσι τῷ σώματι τοῦ ϕυτοῦ   
ὅπερ βέλτιον, ᾧ διαϕέρει τοῦ κοπέντος καὶ οὐκέτι ϕυτοῦ,  
ἀλλὰ μόνον ξύλου. ’Αλλ’ αὐτῷ γε τῷ σώματι τῆς γῆς τί  
δίδωσιν ἡ ψυχή; Οὐ ταὐτὸν δεῖ νομίζειν σῶμα εἶναι γήινον  
ἀποτμηθέν τε τῆς γῆς καὶ μένον συνεχές, οἷα λίθοι δει- 
κνύουσιν αὐξόμενοι μέν, ἕως εἰσὶ συνηρτημένοι, μένοντες δὲ  
ὅσον ἐτμήθησαν ἀϕῃρημένοι. ῞Εκαστον μὲν οὖν μέρος ἴχνος  
ἔχειν δεῖ νομίζειν, ἐπιθεῖν δὲ ἐπὶ τούτῳ τὸ πᾶν ϕυτικόν,  
ὃ οὐκέτι τοῦδέ ἐστιν ἢ τοῦδε, ἀλλὰ τῆς ὅλης· εἶτα τὴν τοῦ  
αἰσθητικοῦ ϕύσιν οὐκέτι τῷ σώματι συμπεϕυρμένην,  
ἐποχουμένην δέ· εἶτα τὴν ἄλλην ψυχὴν καὶ νοῦν, ἣν δὴ  
‘Εστίαν καὶ Δήμητραν ἐπονομάζουσιν ἄνθρωποι θείᾳ 
ϕήμῃ καὶ ϕύσει ἀπομαντευομένῃ τὰ τοιαῦτα χρώμενοι.  
@C[28]
Καὶ ταῦτα μὲν ταύτῃ. ’Επανιτέον δὲ πάλιν καὶ  
περὶ τοῦ θυμοειδοῦς ζητητέον, εἰ, ὥσπερ τῶν ἐπιθυμιῶν  
τὴν ἀρχὴν καὶ ἀλγηδόνας καὶ ἡδονάς - τὰ πάθη, οὐ τὰς  
αἰσθήσεις - ἐν τῷ οὕτως ἔχοντι σώματι ἐτίθεμεν τῷ οἷον  
ζωωθέντι, οὕτω καὶ τοῦ θυμοῦ τὴν ἀρχὴν ἢ καὶ πάντα τὸν  
θυμὸν τοῦ οὕτως ἔχοντος σώματος θησόμεθα ἢ μέρους τι-  
νὸς σώματος, οἷον καρδίας οὕτως ἐχούσης ἢ χολῆς οὐ νε-
κροῦ σώματος· καὶ εἰ, ἄλλου ὄντος τοῦ διδόντος, τὸ ἴχνος
τὸ ψυχικόν, ἢ ἐνταῦθα ἕν τι τοῦτο ὁ θυμός, οὐκέτι παρὰ  
ϕυτικοῦ ἢ αἰσθητικοῦ. ’Εκεῖ μὲν οὖν καθ’ ὅλον τὸ σῶμα τὸ  
ϕυτικὸν ὂν παντὶ ἐδίδου τῷ σώματι τὸ ἴχνος, καὶ τὸ  
ἀλγεῖν ἦν ἐν παντὶ καὶ τὸ ἥδεσθαι, καὶ ἡ ἀρχὴ τῆς  
ἐπιθυμίας ἐν παντὶ τοῦ πληροῦσθαι· ἡ δὲ τῶν ἀϕροδισίων  
οὐκ εἴρητο, ἀλλ’ ἔστω περὶ τὰ μόρια τῶν τοιούτων τελε-  
στικά. ῎Εστω δὲ ὁ περὶ τὸ ἧπαρ τόπος τῆς ἐπιθυμίας ἀρχή,  
ὅτι τὸ ϕυτικὸν ἐκεῖ ἐνεργεῖ μάλιστα, ὃ τὸ ἴχνος τὸ ψυχι- 
κὸν τῷ ἥπατι καὶ τῷ σώματι παρέχει· ἐκεῖ δέ, ὅτι ἐκεῖ  
ἄρχεται ἡ ἐνέργεια. ’Αλλὰ περὶ τοῦ θυμικοῦ τί τε αὐτὸ καὶ  
τίς ψυχή, καὶ εἰ ἀπ’ αὐτοῦ ἴχνος περὶ τὴν καρδίαν ἢ ἄλλο  
τι τὴν κίνησιν εἰς συναμϕότερον τελοῦν παρέχεται, ἢ ἐν-
ταῦθα οὐκ ἴχνος, ἀλλ’ αὐτὸ τὸ ὀργίζεσθαι παρέχεται. Πρῶ-
τον οὖν σκεπτέον, τί αὐτό. ῞Οτι μὲν οὖν οὐχ ὑπὲρ ὧν ἂν
πάσχῃ τὸ σῶμα μόνον, ἀλλὰ καὶ ὑπὲρ ὧν ἂν καὶ ἕτερός τις
τῶν προσηκόντων, καὶ ὅλως ὑπὲρ ὧν ἄν τις παρὰ τὸ προσ-
ῆκον ποιῇ, ὀργιζόμεθα, δῆλόν που· ὅθεν καὶ αἰσθήσεως
δεῖ καὶ συνέσεώς τινος ἐν τῷ ὀργίζεσθαι. Διὸ καὶ εἰς ταῦτά
τις ὁρῶν οὐκ ἐκ τοῦ ϕυτικοῦ ὡρμῆσθαι, ἀλλ’ ἐξ ἄλλου ἂν  
ζητοῖ τὸν θυμὸν τὴν γένεσιν ἴσχειν. ’Αλλ’ ὅταν ταῖς σω- 
ματικαῖς διαθέσεσιν ἕπηται τὸ τῆς ὀργῆς πρόχειρον, καὶ ὅταν  
οἱ μὲν ζέοντες αἵματι καὶ χολῇ ἕτοιμοι εἰς τὸ ὀργίζε-
σθαι ὦσιν, ἀνειμένοι δὲ πρὸς ὀργὰς οἱ ἄχολοι λεγόμενοι καὶ   
κατεψυγμένοι, τά τε θηρία πρὸς τὰς βράσεις οὐδενὸς ἄλ-
λου, ἀλλὰ πρὸς τὸ δοκηθὲν λυμήνασθαι τὰς ὀργὰς ἔχωσι,
πρὸς τὸ σωματικώτερον πάλιν αὖ καὶ πρὸς τὸ συνέχον τὴν
τοῦ ζῴου σύστασιν τὰς ὀργὰς ἄν τις ἀνοίσειε. Καὶ ὅταν οἱ
αὐτοὶ νοσοῦντες μὲν ὀργιλώτεροι ἢ ὑγιαίνοντες, ἄγευστοι
δὲ σιτίων ἢ λαβόντες, σώματος τοιοῦδε μηνύουσι τὰς ὀρ-
γὰς ἢ τὰς ἀρχὰς τῆς ὀργῆς εἶναι, καὶ τὴν χολὴν ἢ τὸ αἷμα
οἷον ψυχοῦντα παρέχεσθαι τὰς τοιάσδε κινήσεις, ὥστε πα-
θόντος τοῦ τοιοῦδε σώματος εὐθέως κινεῖσθαι τὸ αἷμα ἢ
τὴν χολήν, αἰσθήσεως δὲ γενομένης τὴν ϕαντασίαν κοινώ-
σασαν τὴν ψυχὴν τῇ τοιοῦδε σώματος διαθέσει ἤδη πρὸς τὸ
ποιοῦν τὴν ἀλγηδόνα ἵεσθαι· ἄνωθεν δὲ αὖ τὴν ψυχὴν τὴν
λογισμῷ χρωμένην ϕανέντος ἀδικήματος - καὶ μὴ περὶ  
τὸ σῶμα - ἔχουσαν ἕτοιμον τὸ ἐκείνως θυμούμενον ἅτε πε-
ϕυκὸς τῷ ἀποδειχθέντι ἐναντίῳ μάχεσθαι σύμμαχον τοῦτο
ποιεῖσθαι. Καὶ εἶναι τὸ μὲν ἐγειρόμενον ἀλόγως καὶ ἐϕέλ-
κεσθαι τῇ ϕαντασίᾳ τὸν λόγον, τὸ δὲ ἀρχόμενον ἀπὸ λόγου
καὶ λῆγον εἰς τὸ πεϕυκὸς χολοῦσθαι· καὶ παρὰ τοῦ ϕυτικοῦ
καὶ γεννητικοῦ ἄμϕω γίγνεσθαι κατασκευάζοντος τὸ σῶμα
οἷον ἀντιληπτικὸν ἡδέων καὶ λυπηρῶν, τὸ δὲ πεποιηκέναι
χολῶδες καὶ πικρόν. Καὶ <τῷ> ἐν τοιούτῳ <εἶναι> ψυχῆς
ἴχνος [τῷ ἐν τοιούτῳ εἶναι] τοιάδε κινεῖσθαι δυσχεραντικὰ
καὶ ὀργίλα καὶ τῷ κεκακῶσθαι πρῶτον αὐτὸ κακοῦν
πως ζητεῖν καὶ τὰ ἄλλα καὶ οἷον ὁμοιοῦν ἑαυτῷ. Μαρτύ-
ριον δὲ τοῦ ὁμοούσιον εἶναι τοῦτο τῷ ἑτέρῳ ἴχνει ψυχῆς τὸ
τοὺς ἧττον τῶν σωματικῶν ἡδέων ἐϕιεμένους καὶ ὅλως
σώματος καταϕρονοῦντας ἧττον κινεῖσθαι πρὸς ὀργὰς [καὶ
ἀλόγῳ ἀπαθείᾳ]. Τὸ δὲ τὰ δένδρα μὴ ἔχειν θυμὸν καίπερ
τὸ ϕυτικὸν ἔχοντα οὐ δεῖ θαυμάζειν· ἐπεὶ οὐδ’ αἵματος
οὐδὲ χολῆς αὐτοῖς μέτεστιν. ’Εγγενομένων μὲν γὰρ τούτων
ἄνευ αἰσθήσεως ζέσις ἂν ἐγένετο μόνον καὶ οἷον ἀγανά-
κτησις, αἰσθήσεως δὲ ἐγγενομένης καὶ πρὸς τὸ ἀδικοῦν
ἂν ἤδη, ὥστε καὶ ἀμύνεσθαι, ὁρμή. ’Αλλ’ εἰ τὸ ἄλογον τῆς
ψυχῆς διαιροῖτο εἰς τὸ ἐπιθυμητικὸν καὶ θυμοειδὲς καὶ τὸ
μὲν εἴη τὸ ϕυτικόν, τὸ δὲ θυμοειδὲς ἐξ αὐτοῦ ἴχνος περὶ  
αἷμα ἢ χολὴν ἢ τὸ συναμϕότερον, οὐκ ἂν ὀρθὴ ἡ ἀντιδιαί-
ρεσις γίνοιτο, τοῦ μὲν προτέρου, τοῦ δὲ ὑστέρου ὄντος. ῍Η
οὐδὲν κωλύει ἄμϕω ὕστερα καὶ τῶν ἐπιγενομένων ἐκ τοῦ  
αὐτοῦ τὴν διαίρεσιν εἶναι· ὀρεκτικῶν γὰρ ἡ διαίρεσις, 
ᾗ ὀρεκτικά, οὐ τῆς οὐσίας, ὅθεν ἐλήλυθεν. ’Εκείνη δὲ  
ἡ οὐσία καθ’ αὑτὴν οὐκ ὄρεξις, ἀλλ’ ἴσως τελειοῦσα τὴν  
ὄρεξιν συνάψασα αὐτῇ τὴν παρ’ αὐτῆς ἐνέργειαν. Καὶ τὸ  
ἐκπεσὸν δὲ εἰς θυμὸν ἴχνος περὶ τὴν καρδίαν λέγειν οὐκ  
ἄτοπον· οὐ γὰρ τὴν ψυχὴν ἐνταῦθα, ἀλλὰ τὴν τοῦ αἵματος  
ἀρχὴν τοῦ τοιοῦδε ἐνταῦθα λεγέσθω εἶναι.  
@C[29]
Πῶς οὖν, εἴπερ τῷ θερμανθέντι τὸ σῶμα ἔοικεν 
ἀλλ’ οὐ τῷ ϕωτισθέντι, ἐξελθούσης τῆς ἄλλης ψυχῆς οὐδέν
τι ζωτικὸν ἔχει; ῍Η ἔχει ἐπ’ ὀλίγον, ἀπομαραίνεται δὲ θᾶτ-
τον, ὥσπερ καὶ ἐπὶ τῶν θερμανθέντων ἀποστάντων τοῦ
πυρός. Μαρτυροῦσι δὲ καὶ τρίχες ϕυόμεναι ἐπὶ τῶν νεκρῶν
σωμάτων καὶ ὄνυχες αὐξόμενοι καὶ ζῷα διαιρούμενα ἐπὶ
πολὺ κινούμενα· τοῦτο γὰρ τὸ ἔτι ἐγκείμενον ἴσως. Καὶ εἰ
συναπέρχεται δὲ τῇ ἄλλῃ ψυχῇ, οὐ τεκμήριον τοῦτο τοῦ μὴ  
ἕτερον εἶναι. Καὶ γὰρ ἀπελθόντος ἡλίου οὐ μόνον τὸ ἐϕεξῆς  
ϕῶς καὶ κατ’ αὐτὸν καὶ ἐξηρτημένον ἀπέρχεται, ἀλλὰ καὶ  
τὸ ἀπὸ τούτου εἰς τὸ ἔξω τούτου ὁρώμενον ἐν τοῖς παρα- 
κειμένοις ἕτερον ὂν ἐκείνου συναπέρχεται. ῏Αρ’ οὖν συν- 
απέρχεται, ἢ ϕθείρεται; Τοῦτο δὲ καὶ ἐπὶ τοῦ ϕωτὸς τοῦ  
τοιούτου ζητητέον καὶ ἐπὶ τῆς ζωῆς τῆς ἐν τῷ σώματι,  
ἣν δή ϕαμεν οἰκείαν τοῦ σώματος εἶναι. ῞Οτι μὲν γὰρ  
οὐδέν ἐστιν τοῦ ϕωτὸς λειπόμενον ἐν τοῖς πεϕωτισμένοις,  
δῆλον· ἀλλ’ εἰ μεταπίπτει εἰς τὸ πεποιηκὸς ἢ οὐκ ἔστιν  
ἁπλῶς, ζητεῖ ὁ λόγος. Πῶς οὖν οὐκ ἔστιν ἁπλῶς ὄν γέ  
τι πρότερον; ’Αλλὰ τί ἦν ὅλως, ὅτι μὲν αὐτῶν τῶν σω- 
μάτων, ἀϕ’ ὧν τὸ ϕῶς, ἡ λεγομένη χρόα, καί, ὅταν ϕθαρτὰ  
ᾖ τὰ σώματα, μεταβαλλόντων οὐκ ἔστι, καὶ οὐδεὶς ζητεῖ,  
ὅπου τὸ χρῶμα τοῦ πυρὸς ϕθαρέντος, ὥσπερ οὐδ’ ὅπου τὸ  
σχῆμα; ῍Η τὸ μὲν σχῆμα σχέσις τις, ὥσπερ συστολὴ τῆς  
χειρὸς καὶ ἡ ἔκτασις, χρῶμα δὲ οὐχ οὕτως, ἀλλ’ ὥσπερ  
γλυκύτης. Τί γὰρ κωλύει ϕθαρέντος τοῦ σώματος τοῦ γλυ- 
κέος τὴν γλυκύτητα μὴ ἀπολωλέναι καὶ τοῦ εὐώδους τὴν  
εὐωδίαν, ἐν ἄλλῳ δὲ σώματι γίνεσθαι, οὐκ αἰσθητὰ δὲ  
εἶναι διὰ τὸ μὴ τοιαῦτα εἶναι τὰ σώματα τὰ μετειληϕότα,   
ὥστε ἀντερείδειν τὰς ἐπ’ αὐτῶν γενομένας ποιότητας τῇ  
αἰσθήσει; Οὕτως οὖν καὶ τὸ ϕῶς τῶν ϕθαρέντων σωμάτων  
μένειν, τὴν δὲ ἀντιτυπίαν τὸ ἐκ πάντων οὖσαν μὴ μένειν.  
Εἰ μή τις λέγοι νόμῳ ὁρᾶν, καὶ τὰς λεγομένας ποιότητας 
μὴ ἐν τοῖς ὑποκειμένοις εἶναι. ’Αλλ’ εἰ τοῦτο, ἀϕθάρτους
ποιήσομεν καὶ οὐ γινομένας ἐν ταῖς τῶν σωμάτων συστά-
σεσι τὰς ποιότητας, καὶ οὐδὲ τοὺς λόγους τοὺς ἐν τοῖς
σπέρμασι ποιεῖν τὰς χρόας, οἷον καὶ ἐπὶ τῶν ποικίλων ὀρ-
νίθων, ἀλλ’ οὔσας συνάγειν ἢ ποιεῖν μέν, προσχρῆσθαι δὲ
καὶ ταῖς ἐν τῷ ἀέρι πλήρει ὄντι τῶν τοιούτων· καὶ γὰρ καὶ
εἶναι ἐν τῷ ἀέρι οὐ τοιαῦτα, οἷα, ὅταν γένηται, ἐν τοῖς σώ-
μασι ϕαίνεται. ’Αλλ’ αὕτη μὲν ἔστω ἡ ἀπορία ἐνθαδὶ κειμένη·
μενόντων δὲ τῶν σωμάτων εἰ συνήρτηται καὶ οὐκ ἀποτέ-
τμηται, τί κωλύει τὸ ϕῶς μετακινουμένου τοῦ σώματος
συμμετακινεῖσθαι τό τε προσεχὲς καὶ εἴ τι τῷ προσεχεῖ
συνήρτηται, κἂν μὴ ὁρᾶται ἀπιόν, ὥσπερ οὐδὲ προσιὸν
ϕαίνεται; ’Αλλ’ ἐπὶ τῆς ψυχῆς, εἰ συνέπεται τὰ δεύτερα
τοῖς προτέροις καὶ τὰ ἐϕεξῆς ἀεὶ τοῖς πρὸ αὐτῶν, ἢ ἐϕ’
ἑαυτῶν ἕκαστα καὶ ἐστερημένα τῶν πρὸ αὐτῶν καὶ δυνά-
μενα ἐϕ’ ἑαυτῶν μένειν ἢ ὅλως οὐδὲν ἀποτέτμηται τῆς ψυ-
χῆς μέρος, ἀλλὰ πᾶσαι μία καὶ πολλαί, καὶ ὅστις ὁ τρόπος,
ἐν ἄλλοις. ’Αλλὰ τί τὸ ἤδη σώματος γενόμενον ἴχνος τῆς
ψυχῆς ὄν; ῍Η εἰ μὲν ψυχή, συνέψεται, εἴπερ μὴ ἀποτέτμη-
ται, τῷ ψυχῆς λόγῳ· εἰ δὲ οἷον ζωὴ τοῦ σώματος, ὁ αὐτὸς
λόγος ἐκεῖ, ὃς περὶ ϕωτὸς ἰνδάλματος ἠπορεῖτο, καὶ εἰ δυ-
νατὸν ζωὴν ἄνευ ψυχῆς εἶναι, εἰ μὴ ἄρα τῷ παρακεῖσθαι
τὴν ψυχὴν ἐνεργοῦσαν εἰς ἄλλο, ταῦτα σκεπτέον.  
@C[30]
Νῦν δ’ ἐπειδὴ μνήμας μὲν ἐν τοῖς ἄστροις περιττὰς  
εἶναι ἐθέμεθα, αἰσθήσεις δὲ ἔδομεν καὶ ἀκούσεις πρὸς ταῖς  
ὁράσεσι καὶ εὐχῶν δὴ κλύοντας ἔϕαμεν, ἃς πρὸς ἥλιον  
ποιούμεθα καὶ δὴ καὶ πρὸς ἄστρα ἄλλοι τινὲς ἄνθρωποι,  
καὶ πεπίστευται, ὡς δι’ αὐτῶν αὐτοῖς πολλὰ καὶ τελεῖται  
καὶ δὴ καὶ οὕτω ῥᾷστα, ὡς μὴ μόνον πρὸς τὰ δίκαια τῶν  
ἔργων συλλήπτορας εἶναι, ἀλλὰ καὶ πρὸς τὰ πολλὰ τῶν  
ἀδίκων, τούτων τε πέρι παραπεπτωκότων ζητητέον - ἔχει  
γὰρ καὶ καθ’ ἑαυτὰ μεγίστας καὶ πολυθρυλλήτους παρὰ  
τοῖς δυσχεραίνουσιν ἀπορίας, θεοὺς συνεργοὺς καὶ αἰτίους  
γίγνεσθαι ἀτόπων ἔργων, τῶν τε ἄλλων καὶ δὴ καὶ πρὸς  
ἔρωτας καὶ ἀκολάστους συλλήψεις - τούτων τε οὖν εἵνεκα  
καὶ μάλιστα περὶ οὗ ἐξ ἀρχῆς ὁ λόγος, τῆς μνήμης αὐτῶν.  
Δῆλον γὰρ ὅτι, εἰ εὐξαμένων ποιοῦσι καὶ οὐ παραχρῆμα  
δρῶσιν αὐτά, ἀλλ’ εἰς ὕστερον καὶ πάνυ πολλάκις εἰς χρό- 
νους, μνήμην ὧν εὔχονται ἄνθρωποι πρὸς αὐτοὺς ἔχουσιν.  
‘Ο δὲ πρόσθεν λόγος ὁ παρ’ ἡμῶν λεγόμενος οὐκ ἐδίδου   
τοῦτο. ’Αλλὰ καὶ πρὸς τὰς εἰς ἀνθρώπους εὐεργεσίας ἦν  
ἂν τοιοῦτον, οἷον Δήμητρος καὶ ‘Εστίας γῆς γε οὔσης εἰ  
μή τις τῇ γῇ μόνον τὸ εὖ ποιεῖν τὰ ἀνθρώπεια λέγοι.  
’Αμϕότερα οὖν πειρατέον δεικνύναι, πῶς τε τὰ τῆς μνήμης  
θησόμεθα ἐν τούτοις - ὃ δὴ πρὸς ἡμᾶς ἔχει, οὐ πρὸς τὰ δο- 
κοῦντα τοῖς ἄλλοις, οἳ οὐ κωλύονται μνήμας διδόναι - καὶ  
περὶ τῶν ἀλλοκότως δοκούντων γίγνεσθαι, ὃ ϕιλοσοϕίας  
ἔργον ἐπισκέψασθαι, εἴ πῃ ἔστιν ἀπολογήσασθαι πρὸς  
τὰ κατὰ θεῶν τῶν ἐν οὐρανῷ· καὶ δὴ καὶ περὶ αὐτοῦ  
παντὸς τοῦ κόσμου - ὡς καὶ εἰς τοῦτον εἶσιν ἡ αἰτία ἡ  
τοιαύτη - εἰ πιστοὶ οἱ λέγοντες, οἳ καὶ αὐτόν ϕασι τὸν  
σύμπαντα οὐρανὸν γοητεύεσθαι ὑπὸ ἀνθρώπων τόλμης καὶ  
τέχνης. Καὶ περὶ δαιμόνων δὲ ἐπιζητήσει ὁ λόγος, ὅπως  
τὰ τοιαῦτα ὑπουργεῖν λέγονται, εἰ μὴ διὰ τῶν προτέρων  
λύσιν καὶ τὰ τούτων λαμβάνοι.  
@C[31]
Καθόλου τοίνυν τὰς ποιήσεις ληπτέον ἁπάσας καὶ  
τὰς πείσεις, ὅσαι γίνονται ἐν τῷ παντὶ κόσμῳ, τάς τε  
λεγομένας ϕύσει, καὶ ὅσαι τέχνῃ γίνονται· καὶ τῶν ϕύσει  
τὰς μὲν ϕατέον ἐκ τοῦ παντὸς γίνεσθαι εἰς τὰ μέρη καὶ   
ἐκ τῶν μερῶν εἰς τὸ πᾶν ἢ μερῶν εἰς μέρη, τὰς δὲ τέχνῃ  
γινομένας ἢ τῆς τέχνης, ὥσπερ ἤρξατο, ἐν τοῖς τεχνη- 
τοῖς τελευτώσης, ἢ προσχρωμένης δυνάμεσι ϕυσικαῖς εἰς  
ἔργων ϕυσικῶν ποιήσεις τε καὶ πείσεις. Τὰς μὲν οὖν τοῦ  
ὅλου λέγω, ὅσα τε ἡ ϕορὰ ἡ πᾶσα ποιεῖ εἰς αὐτὴν καὶ εἰς  
τὰ μέρη-κινουμένη γὰρ καὶ αὐτὴν διατίθησί πως καὶ τὰ  
μέρη αὐτῆς-τά τε ἐν αὐτῇ τῇ ϕορᾷ καὶ ὅσα δίδωσι τοῖς  
ἐπὶ γῆς· μερῶν δὲ πρὸς μέρη πείσεις <καὶ ποιήσεις> εὔδη-
λοί που παντί, ἡλίου τε πρός τε τὰ ἄλλα σχέσεις [καὶ ποι-
ήσεις] καὶ πρὸς τὰ ἐπὶ γῆς καὶ τὰ ἐν τοῖς ἄλλοις στοιχείοις
αὐτοῦ τε καὶ τῶν ἄλλων καὶ τῶν ἐπὶ γῆς καὶ ἐν τοῖς ἄλ-
λοις-περὶ ὧν ἑκάστου ἐξεταστέον. Τέχναι δὲ αἱ μὲν οἰ-
κίαν ποιοῦσαι καὶ τὰ ἄλλα τεχνητὰ εἰς τοιοῦτον ἔληξαν·
ἰατρικὴ δὲ καὶ γεωργία καὶ αἱ τοιαῦται ὑπηρετικαὶ καὶ
βοήθειαν εἰς τὰ ϕύσει εἰσϕερόμεναι, ὡς κατὰ ϕύσιν ἔχειν·
ῥητορείαν δὲ καὶ μουσικὴν καὶ πᾶσαν ψυχαγωγίαν ἢ πρὸς τὸ
βέλτιον ἢ πρὸς τὸ χεῖρον ἄγειν ἀλλοιούσας, ἐν αἷς ζη-
τητέον, ὅσαι αἱ τέχναι καὶ τίνα τὴν δύναμιν ἔχουσι· καί,
εἴπερ οἷόν τε, ἐν τούτοις ἅπασι τοῖς πρὸς τὴν παροῦσαν
χρείαν ἡμῖν καὶ τὸ διατί ἐϕ’ ὅσον δυνατὸν πραγματευτέον.
῞Οτι μὲν οὖν ἡ ϕορὰ ποιεῖ, αὑτὴν μὲν πρῶτον διαϕόρως
διατιθεῖσα καὶ τὰ ἐντὸς αὐτῆς, ἀναμϕισβητήτως μὲν τὰ
ἐπίγεια οὐ μόνον τοῖς σώμασιν, ἀλλὰ καὶ ταῖς τῆς ψυχῆς
διαθέσεσι, καὶ τῶν μερῶν ἕκαστον εἰς τὰ ἐπίγεια καὶ ὅλως
τὰ κάτω ποιεῖ, πολλαχῇ δῆλον. Εἰ δὲ καὶ ταῦτα εἰς ἐκεῖ-
να, ὕστερον· νῦν δὲ τὰ πᾶσιν ἢ τοῖς πλείστοις συγχωρού-
μενα ἐάσαντες οὕτως ἔχειν, ὅσα διὰ λόγου ϕανεῖται, πει-
ρατέον λέγειν τὸν τρόπον ἐξ ἀρχῆς τῆς ποιήσεως λαβόν-
τας. Οὐ γὰρ μόνον θερμὰ καὶ ψυχρὰ καὶ τὰ τοιαῦτα, ἃ δὴ
ποιότητες πρῶται τῶν στοιχείων λέγονται, οὐδ’ ὅσαι ἐκ τῆς
τούτων μίξεως ποιεῖν λεκτέον οὐδὲ πάντα τὸν ἥλιον θερ-
μότητι, ψύξει δὲ ἄλλον τινά - τί γὰρ ἂν ψυχρὸν εἴη ἐν
οὐρανίῳ καὶ πυρίνῳ σώματι; - οὐδ’ ἄλλον ὑγρῷ πυρί. Οὕτω
τε γὰρ οὐδὲ τὴν διαϕορὰν αὐτῶν λαβεῖν οἷόν τε. Πολλὰ
δὲ καὶ τῶν γινομένων εἰς τούτων τι οὐχ οἷόν τε ἀναγα-
γεῖν. Οὐδὲ γὰρ εἴ τις τὰς τῶν ἠθῶν διαϕορὰς δοίη αὐτοῖς 
 κατὰ τὰς τῶν σωμάτων κράσεις διὰ ψυχρότητα ἐπικρα-
τοῦσαν ἢ διὰ θερμότητα τοιαύτας - πῶς ἂν ϕθόνους ἢ
ζηλοτυπίας ἢ πανουργίας εἰς ταῦτα ἀνάγοι; ’Αλλ’ εἰ καὶ
ταῦτα, τύχας γοῦν πῶς, χείρους τε καὶ βελτίους, πλου-
σίους καὶ πένητας, καὶ πατέρων εὐγενείας ἢ αὐτῶν θη-
σαυρῶν τε εὑρέσεις; Μυρία ἄν τις ἔχοι λέγειν πόρρω
ἄγων σωματικῆς ποιότητος τῆς ἐκ τῶν στοιχείων εἰς τὰ
τῶν ζῴων σώματα καὶ ψυχὰς ἰούσης. Οὐ μὴν οὐδὲ προαι-
ρέσει ἀναθετέον τῶν ἄστρων καὶ τῇ τοῦ παντὸς γνώμῃ
καὶ τοῖς τούτων λογισμοῖς τὰ συμπίπτοντα περὶ ἕκαστα
τῶν ὑπ’ αὐτά. ῎Ατοπον γὰρ ἐκείνους μηχανᾶσθαι περὶ τὰ
τῶν ἀνθρώπων, ὅπως οἱ μὲν γένοιντο κλέπται, οἱ δὲ
ἀνδραποδισταὶ τοιχωρύχοι τε καὶ ἱερόσυλοι,
ἄνανδροί τε ἄλλοι καὶ θήλεις τὰ ἔργα καὶ τὰ πάθη καὶ τὰ 
αἰσχρὰ δρῶντες. Οὐ γὰρ ὅτι θεῶν, ἀλλ’ οὐδὲ ἀνθρώπων 
μετρίων, τάχα δὲ οὐδὲ ὡντινωνοῦν τὰ τοιαῦτα ἐργάζεσθαι 
καὶ καταμηχανᾶσθαι, ἐξ ὧν αὐτοῖς οὐδ’ ἡτισοῦν  ὠϕέλεια 
ἂν γίγνοιτο.  
@C[32]
|104$Εἰ οὖν μήτε σωματικαῖς αἰτίαις ἀναθήσομεν μήτε  
προαιρέσεσιν, ὅσα ἔξωθεν εἰς ἡμᾶς τε καὶ τὰ ἄλλα ζῷα καὶ  
ὅλως ἐπὶ γῆς ἀϕικνεῖται ἐξ οὐρανοῦ, τίς ἂν εἴη λοιπὴ καὶ  
εὔλογος αἰτία;# Πρῶτον τοίνυν θετέον ζῷον ἓν πάντα  
τὰ ζῷα τὰ ἐντὸς αὐτοῦ περιέχον τόδε τὸ πᾶν εἶναι,  
ψυχὴν μίαν ἔχον εἰς πάντα αὐτοῦ μέρη, καθόσον ἐστὶν  
ἕκαστον αὐτοῦ μέρος· μέρος δὲ ἕκαστόν ἐστι τὸ ἐν τῷ  
παντὶ αἰσθητῷ, κατὰ μὲν τὸ σῶμα καὶ πάντη, ὅσον δὲ καὶ  
ψυχῆς τοῦ παντὸς μετέχει, κατὰ τοσοῦτον καὶ ταύτῃ·  
καὶ τὰ μὲν μόνης ταύτης μετέχοντα κατὰ πᾶν ἐστι μέρη,   
ὅσα δὲ καὶ ἄλλης, ταύτῃ ἔχει τὸ μὴ μέρη πάντη εἶναι,  
πάσχει δὲ οὐδὲν ἧττον παρὰ τῶν ἄλλων, καθόσον αὐτοῦ  
τι ἔχει, καὶ κατ’ ἐκεῖνα, ἃ ἔχει. Συμπαθὲς δὴ πᾶν τοῦτο  
τὸ ἕν, καὶ ὡς ζῷον ἕν, καὶ τὸ πόρρω δὴ ἐγγύς, ὥσπερ  
ἐϕ’ ἑνὸς τῶν καθέκαστα ὄνυξ καὶ κέρας καὶ δάκτυλος καὶ  
ἄλλο τι τῶν οὐκ ἐϕεξῆς· ἀλλὰ διαλείποντος τοῦ μεταξὺ  
καὶ παθόντος οὐδὲν ἔπαθε τὸ οὐκ ἐγγύς. Οὐ γὰρ ἐϕεξῆς  
τῶν ὁμοίων κειμένων, διειλημμένων δὲ ἑτέροις μεταξύ, τῇ  
δὲ ὁμοιότητι συμπασχόντων, καὶ εἰς τὸ πόρρω ἀϕικνεῖσθαι  
ἀνάγκη τὸ παρὰ τοῦ μὴ παρακειμένου δρώμενον· ζῴου τε  
ὄντος καὶ εἰς ἓν τελοῦντος οὐδὲν οὕτω πόρρω τόπῳ, ὡς  
μὴ ἐγγὺς εἶναι τῇ τοῦ ἑνὸς ζῴου πρὸς τὸ συμπαθεῖν ϕύσει.  
Τὸ μὲν οὖν ὁμοιότητα πρὸς τὸ ποιοῦν ἔχον πεῖσιν ἔχει οὐκ  
ἀλλοτρίαν, ἀνομοίου δὲ ὄντος τοῦ ποιοῦντος ἀλλότριον  
τὸ πάθημα καὶ οὐ προσηνὲς τὸ πάσχον ἴσχει. Βλαβερὰν δὲ  
ποίησιν ἄλλου πρὸς ἄλλου ἑνὸς ὄντος ζῴου οὐ δεῖ τεθαυ-  
μακέναι· ἐπεὶ καὶ ἐϕ’ ἡμῶν ἐν ταῖς ἐνεργείαις ταῖς ἡμε- 
τέραις βλάπτοι ἂν ἄλλο πρὸς ἄλλου μέρος, ἐπεὶ καὶ χολὴ  
καὶ ὁ θυμὸς ἄλλο, ὡς δοκεῖ, πιέζει καὶ κεντεῖ. Καὶ δὴ καὶ   
ἐν τῷ παντὶ ἔστι τι θυμῷ καὶ χολῇ ἀνάλογον καὶ ἄλλο ἄλλῳ·  
καὶ ἐν τοῖς ϕυτοῖς δὲ ἐμπόδιον ἔσται ἄλλο ἄλλῳ, ὥστε καὶ  
ἀϕαυᾶναι. Τοῦτο δὲ οὐ μόνον ἓν ζῷον, ἀλλὰ καὶ πολλὰ ὂν  
ὁρᾶται· ὥστε καθόσον μὲν ἕν, ἕκαστον τῷ ὅλῳ σῴζεται, 
καὶ καθόσον δὲ καὶ πολλά, πρὸς ἄλληλα συνιόντα πολλαχῇ 
τῷ διαϕόρῳ ἔβλαψε· καὶ πρὸς τὴν αὐτοῦ χρείαν ἄλλο ἕτε-
ρον ἔβλαψε, καὶ δὴ καὶ τροϕὴν ἐποιήσατο συγγενὲς ἅμα
καὶ διάϕορον ὑπάρχον· καὶ σπεῦδον ἕκαστον ἑαυτῷ κατὰ
ϕύσιν, ὅσον τε οἰκεῖον τοῦ ἑτέρου, λαμβάνει εἰς αὐτό, καὶ
ὅσον ἀλλότριον ἐγίνετο, ἀϕανίζει εὐνοίᾳ τῇ ἑαυτοῦ. ῎Ερ-
γον τε τὸ αὑτοῦ ποιοῦν ἕκαστον τὸ μὲν δυνηθὲν ἀπολαῦσαί
τι τῶν αὐτοῦ ἔργων ὠϕέλησεν, ὃ δ’ ἀδύνατον ἦν ὑπομεῖναι
τὴν ὁρμὴν τοῦ ἔργου, ἠϕάνισεν ἢ ἔβλαψεν, ὥσπερ ὅσα αὐ-
ανθείη ἂν παριόντος πυρός, ἢ ζῷα ἐλάττω ὑπὸ μειζόνων 
δρόμου παρασυρείη ἢ καί που πατηθείη. Πάντων δὲ τού-
των ἡ γένεσις ἥ τε ϕθορὰ ἀλλοίωσις τε πρὸς τὸ χεῖρον ἢ
βέλτιον τὴν τοῦ ἑνὸς ζῴου ἐκείνου ἀνεμπόδιστον καὶ κατὰ
ϕύσιν ἔχουσαν ζωὴν ἀποτελεῖ, ἐπείπερ οὐχ οἷόν τε ἦν ἕκα-
στα οὕτως ἔχειν, ὡς μόνα ὄντα, οὐδὲ πρὸς αὐτὰ τὸ τέλος
εἶναι καὶ βλέπειν μέρη ὄντα, ἀλλὰ πρὸς ἐκεῖνο, οὗπερ καὶ
μέρη, διάϕορά τε ὄντα μὴ πάντα τὸ αὐτῶν ἐν μιᾷ ζωῇ ὄν-
τα ἀεὶ ἔχειν· οὐκ ἦν τε μένειν οὐδὲν πάντη ὡσαύτως, εἴπερ
ἔμελλε τὸ πᾶν μένειν ἐν τῷ κινεῖσθαι τὸ μένειν ἔχον.   
@C[33]
Τῆς δὴ ϕορᾶς τὸ εἰκῆ οὐκ ἐχούσης, ἀλλὰ λόγῳ τῷ  
κατὰ τὸ ζῷον ϕερομένης, ἔδει καὶ συμϕωνίαν τοῦ ποιοῦν- 
τος πρὸς τὸ πάσχον εἶναι καί τινα τάξιν εἰς ἄλληλα καὶ  
πρὸς ἄλληλα συντάσσουσαν, ὥστε καθ’ ἑκάστην σχέσιν  
τῆς ϕορᾶς καὶ τῶν αὖ ὑπὸ τὴν ϕορὰν ἄλλην καὶ ἄλλην  
τὴν διάθεσιν εἶναι, οἷον μίαν ὄρχησιν ἐν ποικίλῃ χορείᾳ  
ποιούντων· ἐπεὶ καὶ ἐν ταῖς παρ’ ἡμῖν ὀρχήσεσι τὰ μὲν  
ἔξω [πρὸς τὴν ὄρχησιν] καθ’ ἕκαστον τῶν κινημάτων, ὡς  
ἑτέρως μεταβαλλόντων τῶν συντελούντων πρὸς τὴν ὄρχη- 
σιν, αὐλῶν τε καὶ ᾠδῶν καὶ τῶν ἄλλων τῶν συνηρτημένων, 
τί ἄν τις λέγοι ϕανερῶν ὄντων; ’Αλλὰ τὰ μέρη τοῦ τὴν ὄρ- 
χησιν παρεχομένου καθ’ ἕκαστον σχῆμα ἐξ ἀνάγκης οὐκ 
ἂν ὡσαύτως δύναιτο ἔχειν, [τῶν μελῶν] τοῦ σώματος ταύτῃ 
συνεπομένου καὶ καμπτομένου καὶ <τῶν μελῶν> πιεζο-
μένου μὲν ἑτέρου, ἀνιεμένου δὲ ἄλλου, καὶ τοῦ μὲν πονοῦν-
τος, τοῦ δὲ ἀναπνοήν τινα ἐν τῷ διαϕόρῳ σχηματισμῷ δε-
χομένου. Καὶ ἡ μὲν προαίρεσις τοῦ ὀρχουμένου πρὸς ἄλλο
βλέπει, τὰ δὲ πάσχει τῇ ὀρχήσει ἑπομένως καὶ ὑπουργεῖ
τῇ ὀρχήσει καὶ συναποτελεῖ τὴν πᾶσαν, ὥστε τὸν ἔμπειρον
ὀρχήσεως εἰπεῖν ἄν, ὡς τῷ τοιούτῳ σχηματισμῷ αἴρεται
μὲν ὑψοῦ τοδὶ μέλος τοῦ σώματος, συγκάμπτεται δὲ τοδί,
τοδὶ δὲ ἀποκρύπτεται, ταπεινὸν δὲ ἄλλο γίνεται, οὐκ ἄλλως
τοῦ ὀρχηστοῦ προελομένου τοῦτο ποιεῖν, ἀλλ’ ἐν τῇ τοῦ
ὅλου σώματος ὀρχήσει θέσιν ταύτην ἀναγκαίαν ἴσχοντος
τοῦδε τοῦ μέρους τοῦ τὴν ὄρχησιν διαπεραίνοντος. Τοῦτον
τοίνυν τὸν τρόπον καὶ τὰ ἐν οὐρανῷ ϕατέον ποιεῖν, ὅσα
ποιεῖ, τὰ δὲ καὶ σημαίνειν, μᾶλλον δὲ τὸν μὲν ὅλον κόσμον  
τὴν ὅλην αὐτοῦ ζωὴν ἐνεργεῖν κινοῦντα ἐν αὐτῷ τὰ μέρη  
τὰ μεγάλα καὶ μετασχηματίζοντα ἀεί, τὰς δὲ σχέσεις τῶν  
μερῶν πρὸς ἄλληλα καὶ πρὸς τὸ ὅλον καὶ τὰς διαϕόρους  
αὐτῶν θέσεις ἑπόμενα καὶ τὰ ἄλλα, ὡς ζῴου ἑνὸς κινου- 
μένου, παρέχεσθαι, ὡδὶ μὲν ἴσχοντα κατὰ τὰς ὡδὶ σχέσεις  
καὶ θέσεις καὶ σχηματισμούς, ὡδὶ δὲ κατὰ τὰς ὡδί, ὡς  
μὴ τοὺς σχηματιζομένους τοὺς ποιοῦντας εἶναι, ἀλλὰ τὸν  
σχηματίζοντα, μηδ’ αὖ τὸν σχηματίζοντα ἄλλο ποιοῦντα  
ἄλλο ποιεῖν - οὐ γὰρ εἰς ἄλλο - ἀλλὰ αὐτὸν πάντα τὰ  
γινόμενα εἶναι, ἐκεῖ μὲν τὰ σχήματα, ἐνθαδὶ δὲ τὰ συνε- 
πόμενα τοῖς σχήμασιν ἀναγκαῖα παθήματα περὶ τὸ οὑτωσὶ  
κινούμενον ζῷον εἶναι, καὶ αὖ περὶ τὸ οὑτωσὶ συγκεί- 
μενον καὶ συνεστὼς ϕύσει καὶ πάσχον καὶ δρῶν εἰς αὐτὸ  
ἀνάγκαις.  
@C[34]
‘Ημᾶς δὲ διδόντας τὸ μέρος αὐτῶν εἰς τὸ πάσχειν,  
ὅσον ἦν ἡμέτερον ἐκείνου τοῦ σώματος, μὴ τὸ πᾶν ἐκείνου  
νομίζοντας, μέτρια παρ’ αὐτοῦ πάσχειν· ὥσπερ οἱ ἔμϕρονες  
τῶν θητευόντων τὸ μέν τι τοῖς δεσπόζουσιν ὑπηρετοῦντες,  
τὸ δ’ αὐτῶν ὄντες, μετριωτέρων τῶν παρὰ τοῦ δεσπότου  
ἐπιταγμάτων διὰ τοῦτο τυγχάνοντες, ἅτε μὴ ἀνδράποδα  
ὄντες μηδὲ τὸ πᾶν ἄλλου. Τὸ δὲ τῶν σχηματισμῶν διά-  
ϕορον τῶν θεόντων μὴ ἰσοταχῶν ὄντων ἀναγκαῖον ἦν γίνε- 
σθαι, ὡς νῦν γίνεται. Λόγῳ δὲ ϕερομένων καὶ διαϕόρων  
τῶν σχέσεων τοῦ ζῴου γινομένων, εἶτα καὶ ἐνταῦθα τού- 
των τῶν παρ’ ἡμῖν συμπαθῶν πρὸς τὰ ἐκεῖ γινομένων,  
εὔλογον ζητεῖν, πότερα συνέπεσθαι ϕατέον ταῦτα συμ- 
ϕωνοῦντα ἐκείνοις, ἢ τὰ σχήματα τὰς δυνάμεις τῶν ποιου- 
μένων ἔχειν, καὶ τὰ σχήματα ἁπλῶς ἢ τὰ τούτων. Οὐ γὰρ  
ὁ αὐτὸς σχηματισμὸς ταὐτοῦ ἐπ’ ἄλλου καὶ αὖ ἄλλων τὴν  
αὐτὴν σημασίαν ἢ ποίησιν ἐργάζεται· ἐπεὶ καὶ καθ’ αὑτὸν  
ἕκαστος διάϕορον ἔχειν τὴν ϕύσιν δοκεῖ. ῍Η ὀρθῶς ἔχει  
λέγειν τὴν τούτων σχημάτισιν ταδὶ καὶ τοιάνδε διάθεσιν  
εἶναι, τὴν δὲ ἄλλων τὴν αὐτὴν οὖσαν ἐν σχηματισμῷ  
ἄλλην; ’Αλλ’ εἰ τοῦτο, οὐκέτι τοῖς σχήμασιν, ἀλλ’ αὐτοῖς  
τοῖς σχηματιζομένοις δώσομεν. ῍Η συναμϕοτέροις; Τοῖς  
γοῦν αὐτοῖς διάϕορον σχέσιν λαβοῦσιν, ἀλλὰ καὶ τῷ αὐτῷ  
μόνῳ διάϕορον τόπον ἄλλα. ’Αλλὰ τί; Ποιήσεις ἢ σημα- 
σίας; ῍Η τῷ συναμϕοτέρῳ τῷ σχηματισμῷ τῷ τούτων   
ἄμϕω καὶ ποιήσεις καὶ σημασίας ἐν πολλοῖς, ἀλλαχοῦ δὲ  
σημασίας μόνον. Οὗτος τοίνυν ὁ λόγος δυνάμεις μὲν δίδωσι 
τοῖς σχήμασι, δυνάμεις δὲ καὶ τοῖς σχηματιζομένοις·  
ἐπεὶ καὶ τῶν ὀρχουμένων ἔχει μὲν δύναμίν τινα καὶ χεὶρ  
ἑκατέρα καὶ τὰ ἄλλα μέλη, ἔχει δὲ καὶ τὰ σχήματα  
πολλήν, τρίτα δέ ἐστι τὰ συνεπόμενα, αὐτῶν τε τῶν  
εἰς τὴν ὄρχησιν παραλαμβανομένων τὰ μέρη καὶ ἐξ ὧν   
ταῦτα, οἷον χειρὸς τὰ συνθλιβόμενα καὶ νεῦρα καὶ ϕλέβες  
συμπαθοῦντα.  
@C[35]
Πῶς δὴ οὖν αὗται αἱ δυνάμεις; Σαϕέστερον γὰρ  
πάλιν λεκτέον, τί τὸ τρίγωνον παρὰ τὸ τρίγωνον διάϕορον  
ἔχει, τί δὲ ὁδὶ πρὸς τονδί, καὶ κατὰ τί τοδὶ ἐργάζεται καὶ  
μέχρι τίνος. ’Επειδὴ οὔτε τοῖς σώμασιν αὐτῶν οὔτε ταῖς  
προαιρέσεσιν ἀπέδομεν τὰς ποιήσεις· τοῖς μὲν σώμασιν,  
ὅτι μὴ μόνον σώματος ἦν ποιήματα τὰ γινόμενα, ταῖς δὲ  
προαιρέσεσιν, ὅτι ἄτοπον ἦν προαιρέσεσι θεοὺς ποιεῖν ἄτο-
πα. Εἰ δὲ μνημονεύοιμεν, ὅτι ζῷον ἓν ὑπεθέμεθα εἶναι, καὶ
ὅτι οὕτως ἔχον συμπαθὲς αὐτὸ ἑαυτῷ ἐξανάγκης ἔδει εἶναι,  
καὶ δὴ καὶ ὅτι κατὰ λόγον ἡ διέξοδος τῆς ζωῆς σύμϕωνος  
ἑαυτῇ ἅπασα, καὶ ὅτι τὸ εἰκῆ οὐκ ἔστιν ἐν τῇ ζωῇ, ἀλλὰ 
μία  ἁρμονία καὶ τάξις, καὶ οἱ σχηματισμοὶ κατὰ λόγον, καὶ  
κατ’ ἀριθμοὺς δὲ ἕκαστα καὶ τὰ χορεύοντα ζῴου μέρη,  
ἄμϕω ἀνάγκη ὁμολογεῖν τὴν ἐνέργειαν τοῦ παντὸς εἶναι,  
τά τε ἐν αὐτῷ γινόμενα σχήματα καὶ τὰ σχηματιζόμενα  
μέρη αὐτοῦ, καὶ τὰ τούτοις ἑπόμενα καὶ οὕτω, καὶ τοῦτον  
τὸν τρόπον ζῆν τὸ πᾶν, καὶ τὰς δυνάμεις εἰς τοῦτο συμβάλ-
λειν, ἅσπερ καὶ ἔχοντες ἐγένοντο ὑπὸ τοῦ εὐλόγως πεποιη- 
κότος. Καὶ τὰ μὲν σχήματα οἷον λόγους εἶναι ἢ διαστάσεις  
ζῴου καὶ ῥυθμοὺς καὶ σχέσεις ζῴου κατὰ λόγον, τὰ δὲ  
διεστηκότα καὶ ἐσχηματισμένα μέλη ἄλλα· καὶ εἶναι τοῦ  
ζῴου δυνάμεις χωρὶς [τῆς] προαιρέσεως ἄλλας τὰς ὡς ζῴου  
μέρη, ἐπεὶ τὸ τῆς προαιρέσεως αὐτοῖς ἔξω καὶ οὐ συν-
τελοῦν πρὸς τοῦ ζῴου τοῦδε τὴν ϕύσιν. Μία γὰρ ἡ προαί-
ρεσις ἑνὸς ζῴου, αἱ δὲ δυνάμεις αἱ ἄλλαι αὐτοῦ πρὸς αὐτὸ
πολλαί.῞Οσαι δ’ ἐν αὐτῷ προαιρέσεις, πρὸς τὸ αὐτό, πρὸς
ὃ καὶ ἡ τοῦ παντὸς ἡ μία. ’Επιθυμία μὲν γὰρ ἄλλου πρὸς
ἄλλο τῶν ἐν αὐτῷ· λαβεῖν γάρ τι τῶν ἑτέρων ἐθέλει μέρος 
τὸ ἄλλο μέρος ἐνδεὲς ὂν αὐτό· καὶ θυμὸς πρὸς ἕτερον, ὅταν  
τι παραλυπῇ, καὶ ἡ αὔξησις παρ’ ἄλλου καὶ ἡ γένεσις  
εἰς ἄλλο τῶν μερῶν. Τὸ δ’ ὅλον καὶ ἐν τούτοις μὲν ταῦτα  
ποιεῖ, αὐτὸ δὲ τὸ ἀγαθὸν ζητεῖ, μᾶλλον δὲ βλέπει. Τοῦτο  
τοίνυν καὶ ἡ ὀρθὴ προαίρεσις ἡ ὑπὲρ τὰ πάθη ζητεῖ καὶ  
εἰς τὸ αὐτὸ ταύτῃ συμβάλλει· ἐπεὶ καὶ τῶν παρ’ ἄλλῳ  
θητευόντων πολλὰ μὲν τῶν ἔργων αὐτοῖς βλέπει πρὸς τὰ  
ἐπιταχθέντα ὑπὸ τοῦ δεσπότου, ἡ δὲ τοῦ ἀγαθοῦ ὄρεξις  
πρὸς τὸ αὐτό, πρὸς ὃ καὶ ὁ δεσπότης. Εἰ δὴ δρᾷ τι ἥλιος  
καὶ τὰ ἄλλα ἄστρα εἰς τὰ τῇδε, χρὴ νομίζειν αὐτὸν μὲν  
ἄνω βλέποντα εἶναι - ἐϕ’ ἑνὸς γὰρ τὸν λόγον ποιητέον  
- ποιεῖσθαι δὲ παρ’ αὐτοῦ, ὥσπερ τὸ θερμαίνεσθαι τοῖς  
ἐπὶ γῆς, οὕτω καὶ εἴ τι μετὰ τοῦτο, ψυχῆς διαδόσει,  
ὅσον ἐν αὐτῷ, ϕυτικῆς ψυχῆς πολλῆς οὔσης. Καὶ ἄλλο  
δὲ ὁμοίως οἷον ἐλλάμπον δύναμιν παρ’ αὐτοῦ ἀπροαί- 
ρετον διδόναι. Καὶ πάντας δὴ ἕν τι οὕτως ἐσχηματισμένον  
γενομένους τὴν διάθεσιν ἄλλην καὶ ἄλλην αὖ διδόναι· ὥστε  
καὶ τὰ σχήματα δυνάμεις ἔχειν - παρὰ γὰρ τὸ οὕτως ἢ  
οὕτως ἄλλως καὶ ἄλλως - καὶ δι’ αὐτῶν τῶν ἐσχημα- 
τισμένων γίνεσθαί τι - παρὰ γὰρ [τὸ] τούτους ἄλλο καὶ  
ἄλλο αὖ παρ’ ἄλλους. ’Επεὶ καὶ καθ’ αὑτὰ τὰ σχήματα,   
ὡς δυνάμεις ἔχει, καὶ ἐπὶ τῶν τῇδε ἄν τις ἴδοι. Διατί γὰρ  
τὰ μὲν ϕοβερὰ τοῖς ὁρῶσι τῶν σχημάτων μηδέν τι προ- 
πεπονθότων τῶν ϕοβουμένων, τὰ δὲ οὐ ϕοβεῖ ὀϕθέντα;  
Καὶ ἄλλους μὲν ταδί, ἄλλους δὲ ταδί; ῍Η ὅτι εἰς μὲν τὸ  
τοιόνδε ταδὶ ἐργάζεται, εἰς δὲ τοῦτον ἄλλα, οὐκ ἂν μὴ  
δυναμένων εἰς τὸ πεϕυκὸς ποιεῖν. Καὶ οὑτωσὶ μὲν σχημα- 
τισθὲν ἐκίνησε τὴν ὄψιν, οὑτωσὶ δὲ οὐ τὸν αὐτόν. Καὶ  
γὰρ εἴ τις λέγοι τὸ κάλλος εἶναι τὸ κινοῦν, διατί τὸν  
μὲν τοῦτο, τὸν δὲ ἄλλο ἐκίνησε, μὴ τῆς κατὰ τὸ σχῆμα  
διαϕορᾶς τὴν δύναμιν ἐχούσης; Διατί γὰρ τὰς μὲν χρόας  
ϕήσομεν δύναμιν ἔχειν καὶ ποιεῖν, τὰ δὲ σχήματα οὐ  
ϕήσομεν; ’Επεὶ καὶ ὅλως ἄτοπον εἶναι μέν τι ἐν τοῖς οὖσι,  
μὴ μέντοι ἔχειν τι ὃ δύναται. Τὸ γὰρ ὂν τοιοῦτον, οἷον  
ἢ ποιεῖν ἢ πάσχειν· καὶ ἐν μὲν τοῖς δοτέον τὸ ποιεῖν,  
ἐπὶ δὲ τῶν ἄλλων ἄμϕω. Καὶ ἐν τοῖς ὑποκειμένοις δὲ  
δυνάμεις καὶ παρὰ τὰ σχήματα· καὶ ἐν τοῖς παρ’ ἡμῖν εἰσι  
πολλαί, ἃς οὐ θερμὰ ἢ ψυχρὰ παρέχεται, ἀλλὰ γενόμενα  
ποιότησι διαϕόροις καὶ λόγοις εἰδοποιηθέντα καὶ ϕύσεως  
δυνάμεως μεταλαβόντα, οἷον καὶ λίθων ϕύσεις καὶ βοτα-
νῶν ἐνέργειαι θαυμαστὰ πολλὰ παρέχονται.   
@C[36]
Ποικιλώτατον γὰρ τὸ πᾶν καὶ λόγοι πάντες ἐν  
αὐτῷ καὶ δυνάμεις ἄπειροι καὶ ποικίλαι· οἷον δέ ϕασι  
καὶ ἐπ’ ἀνθρώπου ἄλλην μὲν δύναμιν ἔχειν [ὀϕθαλμὸν καὶ]  
ὀστοῦν τόδε, τοδὶ δ’ ἄλλην, χειρὸς μὲν τοδὶ καὶ δακτύλου  
τοῦ ποδός, καὶ οὐδὲν μέρος εἶναι ὃ μὴ ἔχει καὶ οὐ τὴν  
αὐτὴν δὲ ἔχει - ἀγνοοῦμεν δὲ ἡμεῖς, εἰ μή τις τὰ τοιαῦτα  
μεμάθηκεν - οὕτω καὶ πολὺ μᾶλλον· μᾶλλον δὲ ἴχνος   
ταῦτα ἐκείνων· ἐν τῷ παντὶ ἀδιήγητον δὲ καὶ θαυμαστὴν  
ποικιλίαν εἶναι δυνάμεων, καὶ δὴ καὶ ἐν τοῖς κατ’ οὐρανὸν  
ϕερομένοις. Οὐ γὰρ δή, ὥσπερ ἄψυχον οἰκίαν μεγάλην  
ἄλλως καὶ πολλὴν ἔκ τινων εὐαριθμήτων κατ’ εἶδος, οἷον  
λίθων καὶ ξύλων, εἰ δὲ βούλει, καὶ ἄλλων τινῶν, εἰς  
κόσμον ἔδει αὐτὸ γεγονέναι, ἀλλ’ εἶναι αὐτὸ ἐγρηγορὸς  
πανταχῇ καὶ ζῶν ἄλλο ἄλλως καὶ μηδὲν δύνασθαι εἶναι,  
ὃ μὴ ἔστιν αὐτῷ. Διὸ καὶ ἐνταῦθα λύοιτο ἂν ἡ ἀπορία  
ἡ πῶς ἐν ζῴῳ ἐμψύχῳ ἄψυχον· οὕτως γὰρ ὁ λόγος ϕησὶν  
ἄλλο ἄλλως ζῆν ἐν τῷ ὅλῳ, ἡμᾶς δὲ τὸ μὴ αἰσθητῶς  
παρ’ αὐτοῦ κινούμενον ζῆν μὴ λέγειν· τὸ δέ ἐστιν ἕκαστον  
ζῶν λανθάνον, καὶ τὸ αἰσθητῶς ζῶν συγκείμενον ἐκ τῶν  
μὴ αἰσθητῶς μὲν ζώντων, θαυμαστὰς δὲ δυνάμεις εἰς τὸ  
ζῆν τῷ τοιούτῳ ζῴῳ παρεχομένων. Μὴ γὰρ ἂν κινηθῆναι  
ἐπὶ τοσαῦτα ἄνθρωπον ἐκ πάντη ἀψύχων τῶν ἐν αὐτῷ  
δυνάμεων κινούμενον, μηδ’ αὖ τὸ πᾶν οὕτω ζῆν μὴ ἑκά-
στου τῶν ἐν αὐτῷ ζώντων τὴν οἰκείαν ζωήν, κἂν προαί-
ρεσις αὐτῷ μὴ παρῇ· ποιεῖ γὰρ καὶ προαιρέσεως οὐ δεηθέν,  
ἅτε προαιρέσεως ὂν προγενέστερον· διὸ καὶ πολλὰ δου-
λεύει αὐτῷ ταῖς δυνάμεσιν.  
@C[37]
Οὐδὲν οὖν τῷ παντὶ ἀπόβλητον αὐτοῦ· ἐπεὶ καὶ  
πῦρ καὶ ὅσα τῶν τοιούτων λέγομεν ποιεῖν, εἴ τις τὸ ποιεῖν  
αὐτῶν ζητήσειε τί ποτ’ ἐστὶ τῶν νῦν δοκούντων εἰδέναι,  
ἀπορήσειεν ἄν, εἰ μὴ δύναμιν ταύτην ἀποδοίη αὐτῷ <τῷ>  
ἐν τῷ παντὶ εἶναι, καὶ τοῖς ἄλλοις δὲ τὸ τοιοῦτον τοῖς ἐν   
χρήσει λέγοι. ’Αλλ’ ἡμεῖς τὰ μὲν συνήθη οὔτ’ ἀξιοῦμεν  
ζητεῖν οὔτ’ ἀπιστοῦμεν, περὶ δὲ τῶν ἄλλων τῶν ἔξω τοῦ  
συνήθους δυνάμεων ἀπιστοῦμέν τε ὡς ἔχει ἕκαστον, καὶ  
τῷ ἀσυνήθει τὸ θαυμάζειν προστίθεμεν θαυμάσαντες ἂν  
καὶ ταῦτα, εἰ ἀπείροις αὐτῶν οὖσιν ἕκαστόν τις προσϕέρων  
ἐξηγεῖτο αὐτῶν τὰς δυνάμεις. ῎Εχειν μὲν οὖν ἕκαστον  
δύναμίν τινα ἄλογον ϕατέον ἐν τῷ παντὶ πλασθὲν καὶ  
μορϕωθὲν καὶ μετειληϕός πως ψυχῆς παρὰ τοῦ ὅλου ὄντος  
ἐμψύχου καὶ περιειλημμένον ὑπὸ τοιούτου καὶ μόριον ὂν  
ἐμψύχου-οὐδὲν γὰρ ἐν αὐτῷ ὅ τι μὴ μέρος - ἄλλα δὲ  
ἄλλων πρὸς τὸ δρᾶν δυνατώτερα καὶ τῶν ἐπὶ γῆς καὶ τῶν  
οὐρανίων μᾶλλον, ἅτε ἐναργεστέρᾳ ϕύσει χρώμενα· καὶ  
γίνεσθαι πολλὰ κατὰ τὰς δυνάμεις ταύτας, οὐ τῇ προαι- 
ρέσει ἀϕ’ ὧν δοκεῖ ἰέναι τὸ δρώμενον - ἔστι γὰρ καὶ ἐν  
τοῖς προαίρεσιν οὐκ ἔχουσιν-οὐδὲ ἐπιστραϕέντων τῇ δό- 
σει τῆς δυνάμεως, κἂν ψυχῆς τι ἀπ’ αὐτῶν ἴῃ. Γένοιτο γὰρ  
ἂν καὶ ζῷα ἐκ ζῴου οὐ τῆς προαιρέσεως ποιούσης οὐδ’ 
αὖ ἐλαττουμένου οὐδ’ αὖ παρακολουθοῦντος· ἀργὸς γὰρ 
ἦν ἡ προαίρεσις, εἰ ἔχοι, ἢ οὐκ ἦν ἡ ποιοῦσα. Εἰ δὲ μὴ 
ἔχοι τι προαίρεσιν ζῷον, ἔτι μᾶλλον τὸ μὴ παρακολουθεῖν.  
@C[38]
῞Α τε οὖν ἐξ αὐτοῦ μηδενὸς κινήσαντος ἐκ τῆς ἄλ- 
λης αὐτοῦ ζωῆς γίνεται [καὶ ὅλως ὅσα ἐξ αὐτοῦ], ὅσα τε   
κινήσαντος ἄλλου, οἷον εὐχαῖς ἢ ἁπλαῖς ἢ τέχνῃ ᾀδο- 
μέναις, ταῦτα οὐκ εἰς ἐκεῖνον ἕκαστον, ἀλλ’ εἰς τὴν τοῦ  
δρωμένου ϕύσιν ἀνενεκτέον. Καὶ ὅσα μὲν χρηστὰ πρὸς ζωὴν  
ἤ τινα ἄλλην χρείαν συμβάλλεται τῇ δόσει, ἀνενεκτέον,  
ἐξ ἄλλου μέρους μείζονος εἰς ἄλλο ἔλαττον ἰόν· ὅ τι δ’ ἂν  
δυσχερὲς ἐξ αὐτῶν λέγηται εἰς τὰς γενέσεις τῶν ζῴων  
ἰέναι, ἢ τῷ μὴ δύνασθαι τὸ εὔχρηστον δέξασθαι τὸ ὑποκεί- 
μενον - οὐ γὰρ ἁπλῶς γίνεται τὸ γινόμενον, ἀλλ’ εἰς τοδὶ  
καὶ ὡδί· καὶ δὴ καὶ τὸ πάσχον καὶ τὸ πεισόμενον ὑποκει- 
μένην τινὰ καὶ τοιάνδε ϕύσιν ἔχειν - πολλὰ δὲ καὶ αἱ  
μίξεις ποιοῦσιν, ἑκάστου τι εὔχρηστον εἰς τὸ ζῆν διδόντος.  
Γίνοιτο δ’ ἄν τῳ καὶ μὴ συμϕερόντων τῶν λυσιτελῶν τὴν  
ϕύσιν, καὶ ἡ σύνταξις ἡ τῶν ὅλων οὐ δίδωσιν ἑκάστῳ ἀεὶ  
ὃ βούλεται· πολλὰ δὲ καὶ προστίθεμεν αὐτοὶ τοῖς δοθεῖσι.  
Πάντα δ’ ὅμως εἰς ἓν συμπλέκεται καὶ θαυμαστὴν τὴν  
συμϕωνίαν ἔχει καὶ ἀπ’ ἄλλων ἄλλα, κἂν ἀπ’ ἐναντίων ἴῃ·  
πάντα γὰρ ἑνός. Καὶ εἴ τι δὲ ἐλλεῖπον πρὸς τὸ βέλτιον τῶν  
γινομένων μὴ εἰδοποιηθὲν εἰς τέλος μὴ κρατηθείσης τῆς 
ὕλης, οἷον ἐλλεῖπον τῷ γενναίῳ, οὗ στερηθὲν πίπτει εἰς αἰ- 
σχρότητα. ῞Ωστε τὰ μὲν ποιεῖσθαι ὑπ’ ἐκείνων, τὰ δὲ τὴν ὑπο- 
κειμένην ϕύσιν εἰσϕέρεσθαι, τὰ δὲ παρ’ αὐτῶν προστιθέναι. 
@C[39]
Συνταττομένων δὲ ἀεὶ πάντων καὶ εἰς ἓν συντελούν- 
των πάντων, σημαίνεσθαι πάντα. ’Αρετὴ δὲ ἀδέσποτον·  
συνυϕαίνεσθαι δὲ καὶ τὰ αὐτῆς ἔργα τῇ συντάξει, ἅτε καὶ   
τῶν τῇδε ἐκεῖθεν ἐξηρτημένων, τῶν ἐν τῷδε τῷ παντὶ τοῖς  
θειοτέροις, καὶ μετέχοντος καὶ τοῦδε ἐκείνων. Γίνεται τοί-
νυν τὰ ἐν τῷ παντὶ οὐ κατὰ σπερματικούς, ἀλλὰ κατὰ λό-
γους περιληπτικοὺς καὶ τῶν προτέρων ἢ κατὰ τοὺς τῶν 
σπερμάτων λόγους· |105$οὐ γὰρ ἐν σπερματικοῖς λόγοις ἔνι τι
τῶν γινομένων παρὰ τοὺς σπερματικοὺς αὐτοὺς λόγους οὐδὲ
τῶν παρὰ τῆς ὕλης εἰς τὸ ὅλον συντελούντων οὐδὲ τῶν 
δρωμένων εἰς ἄλληλα παρὰ τῶν γενομένων.# |106$’Αλλὰ μᾶλλον 
ἂν ἐοίκοι ὁ λόγος τοῦ παντὸς κατὰ λόγον τιθέντα κόσμον
πόλεως καὶ νόμον, ἤδη εἰδότα ἃ πράξουσιν οἱ πολῖται καὶ  
δι’ ἃ πράξουσι, καὶ πρὸς ταῦτα πάντα νομοθετοῦντος καὶ
συνυϕαίνοντος τοῖς νόμοις τὰ πάθη πάντα αὐτῶν καὶ τὰ
ἔργα καὶ τὰς ἐπὶ τοῖς ἔργοις τιμὰς καὶ ἀτιμίας,# |107$πάντων
ὁδῷ οἷον αὐτομάτῃ εἰς συμϕωνίαν χωρούντων.# |108$‘Η δὲ ση-
μασία οὐ τούτου χάριν, ἵνα σημαίνῃ προηγουμένως, ἀλλ’  
οὕτω γιγνομένων σημαίνεται ἐξ ἄλλων ἄλλα· ὅτι γὰρ ἓν
καὶ ἑνός, καὶ ἀπ’ ἄλλου ἄλλο γινώσκοιτ’ ἄν, καὶ ἀπὸ αἰτια-
τοῦ δὲ τὸ αἴτιον, καὶ τὸ ἑπόμενον ἐκ τοῦ προηγησαμένου, 
καὶ τὸ σύνθετον ἀπὸ θατέρου, ὅτι θάτερον καὶ θάτερον  
ὁμοῦ ποιῶν.# |109$Εἰ δὴ ταῦτα ὀρθῶς λέγεται, λύοιντο ἂν ἤδη αἱ 
ἀπορίαι, ἥ τε πρὸς τὸ κακῶν δόσιν παρὰ θεῶν γίνεσθαι τῷ 
μήτε προαιρέσεις εἶναι τὰς ποιούσας,# |110$ϕυσικαῖς δὲ ἀνάγ-
καις γίνεσθαι, ὅσα ἐκεῖθεν, ὡς μερῶν πρὸς μέρη,# |111$καὶ ἑπό-
μενα ἑνὸς ζωῇ, καὶ τῷ πολλὰ παρ’ αὐτῶν τοῖς γινομένοις 
προστιθέναι, καὶ τῷ τῶν διδομένων παρ’ ἑκάστων οὐ κα- 
κῶν ὄντων ἐν τῇ μίξει γίγνεσθαι ἄλλο τι,# |112$καὶ τῷ μὴ ἕνεκα 
ἑκάστου ἀλλ’ ἕνεκα τοῦ ὅλου τὴν ζωήν,# |113$καὶ τὴν ὑποκει-  
μένην δὲ ϕύσιν ἄλλο λαβοῦσαν ἄλλο πάσχειν καὶ μηδὲ 
δύνασθαι κρατῆσαι τοῦ δοθέντος.#  
@C[40]
|114$Τὰς δὲ γοητείας πῶς; ῍Η τῇ συμπαθείᾳ, καὶ  
τῷ πεϕυκέναι συμϕωνίαν εἶναι ὁμοίων καὶ ἐναντίωσιν  
ἀνομοίων,# |115$καὶ τῇ τῶν δυνάμεων τῶν πολλῶν ποικιλίᾳ εἰς  
ἓν ζῷον συντελούντων. Καὶ γὰρ μηδενὸς μηχανωμένου  
ἄλλου πολλὰ ἕλκεται καὶ γοητεύεται·# |116$καὶ ἡ ἀληθινὴ μαγεία  
ἡ ἐν τῷ παντὶ ϕιλία καὶ τὸ νεῖκος αὖ.# |117$Καὶ ὁ γόης ὁ  
πρῶτος καὶ ϕαρμακεὺς οὗτός ἐστιν, ὃν κατανοήσαντες  
ἄνθρωποι ἐπ’ ἀλλήλοις χρῶνται αὐτοῦ τοῖς ϕαρμάκοις 
καὶ τοῖς γοητεύμασι. Καὶ γάρ, ὅτι ἐρᾶν πεϕύκασι καὶ τὰ  
ἐρᾶν ποιοῦντα ἕλκει πρὸς ἄλληλα,# |118$ἀλκῇ ἐρωτικῆς διὰ γοη-
τείας τέχνης γεγένηται, προστιθέντων ἐπαϕαῖς ϕύσεις ἄλ-
λας ἄλλοις συναγωγοὺς καὶ ἐγκείμενον ἐχούσας ἔρωτα·# |119$καὶ
συνάπτουσι δὲ ἄλλην ψυχὴν ἄλλῃ, ὥσπερ ἂν εἰ ϕυτὰ διεστη- 
κότα ἐξαψάμενοι πρὸς ἄλληλα.# |119.1$Καὶ τοῖς σχήμασι δὲ προσ- 
χρῶνται δυνάμεις ἔχουσι,καὶ αὑτοὺς σχηματίζοντες ὡδὶ  
ἐπάγουσιν ἐπ’ αὐτοὺς ἀψοϕητὶ δυνάμεις ἐν ἑνὶ ὄντες εἰς  
ἕν. ’Επεὶ ἔξω γε τοῦ παντὸς εἴ τις ὑποθοῖτο τὸν τοιοῦ-  
τον, οὔτ’ ἂν ἕλξειεν οὔτ’ ἂν καταγάγοι ἐπαγωγαῖς ἢ κατα- 
δέσμοις· ἀλλὰ νῦν, ὅτι μὴ οἷον ἀλλαχοῦ ἄγει, ἔχει ἄγειν  
εἰδὼς ὅπῃ τι ἐν τῷ ζῴῳ πρὸς ἄλλο ἄγεται.# |120$Πέϕυκε δὲ  
καὶ ἐπῳδαῖς τῷ μέλει καὶ τῇ τοιᾷδε ἠχῇ καὶ τῷ σχήματι  
τοῦ δρῶντος· ἕλκει γὰρ τὰ τοιαῦτα, οἷον τὰ ἐλεεινὰ σχήμα-
τα καὶ ϕθέγματα.# |121$’Αλλ’ ἡ <ἄλογος> ψυχή· Οὐδὲ γὰρ ἡ προ-
αίρεσις οὐδ’ ὁ γόγος ὑπὸ μουσικῆς θέλγεται [ἀλλ’ ἡ ἄλο-
γος ψυχή,] καὶ οὐ θαυμάζεται ἡ γοητεία ἡ τοιαύτη·# |122$καίτοι
ϕιλοῦσι κηλούμενοι, κἂν μὴ τοῦτο αἰτῶνται παρὰ τῶν τῇ
μουσικῇ χρωμένων. Καὶ τὰς ἄλλας δὲ εὐχὰς οὐ τῆς προ-
αιρέσεως ἀκουούσης οἰητέον·# |123$οὐδὲ γὰρ οἱ θελγόμενοι ταῖς
ἐπῳδαῖς οὕτως, οὐδ’ ὅταν γοητεύῃ ὄϕις ἀνθρώπους, σύνεσιν
ὁ γοητευόμενος ἔχει, οὐδ’ αἰσθάνεται, ἀλλὰ γινώσκει, ἤδη
παθών, ὅτι πέπονθεν, ἀπαθὲς δ’ αὐτῷ τὸ ἡγούμενόν ἐστιν.
῟Ωι δ’ ηὔξατο, ἦλθέ τι πρὸς αὐτὸν ἐξ ἐκείνου ἢ πρὸς ἄλλον.#
@C[41]  
|124$‘Ο δὲ ἥλιος ἢ ἄλλο ἄστρον οὐκ ἐπαίει. Καὶ γίνεται  
τὸ κατὰ τὴν εὐχὴν συμπαθοῦς μέρους μέρει γενομένου,  
ὥσπερ ἐν μιᾷ νευρᾷ τεταμένῃ· κινηθεῖσα γὰρ ἐκ τοῦ κάτω  
καὶ ἄνω ἔχει τὴν κίνησιν.# |125$Πολλάκις δὲ καὶ ἄλλης κινηθεί-
σης ἄλλη οἷον αἴσθησιν ἔχει κατὰ συμϕωνίαν καὶ τῷ ὑπὸ 
μιᾷ ἡρμόσθαι ἁρμονίᾳ.# |126$Εἰ δὲ καὶ ἐν ἄλλῃ λύρᾳ ἡ κίνησις ἀπ’  
ἄλλης ἔρχεται, ὅσον τὸ συμπαθές, καὶ ἐν τῷ παντὶ τοίνυν  
μία ἁρμονία, κἂν ἐξ ἐναντίων ᾖ· καὶ ἐξ ὁμοίων δέ ἐστι καὶ   
πάντων συγγενῶν καὶ τῶν ἐναντίων.# |126.1$Καὶ ὅσα λωβᾶται  
ἀνθρώπους, οἷον τὸ θυμοειδὲς ἑλχθὲν μετὰ χολῆς εἰς ἥπα-
τος ϕύσιν ἦλθεν, οὐχ ὡς λωβησόμενα· οἷον εἰ πῦρ τις ἐκ 
πυρὸς λαβὼν ἔβλαψεν ἄλλον † ὁ μηχανησάμενος ἢ ἐλθεῖν ἢ ὁ  
λαβὼν † ἐκεῖνος ποιεῖ τῷ δεδωκέναι γοῦν τι οἷον
μετατιθέν τι ἐξ ἄλλου εἰς ἄλλο· καὶ τὸ ἐληλυθὸς δέ, εἰ μὴ
οἷός τε ἐγένετο δέξασθαι εἰς ὃν μετηνέχθη.#
@C[42]  
|126.2$῞Ωστε οὔτε μνήμης διὰ τοῦτο δεήσει τοῖς ἄστροις,  
οὗπερ χάριν καὶ ταῦτα πεπραγμάτευται, οὔτε αἰσθήσεων  
ἀναπεμπομένων· οὔτε ἐπινεύσεις τοῦτον τὸν τρόπον εὐ-
χαῖς, ὡς οἴονταί τινες, προαιρετικάς τινας,# |127$ἀλλὰ καὶ μετ’ 
εὐχῆς γίνεσθαί τι δοτέον καὶ εὐχῆς ἄνευ παρ’ αὐτῶν, ᾗ 
μέρη καὶ ἑνός· καὶ ὅτι δυνάμεις καὶ χωρὶς προαιρέσεως 
πολλαὶ καὶ αὗται καὶ ἄνευ μηχανῆς καὶ μετὰ τέχνης, ὡς ἐν 
ζῴῳ ἑνί· καὶ ἀπολαύει ἄλλο ἄλλου καὶ βλάπτεται τῷ οὕτω 
πεϕυκέναι, καὶ τέχναις ἰατρῶν καὶ ἐπαοιδῶν ἄλλο ἄλλῳ 
ἠναγκάσθη παρασχεῖν τι τῆς δυνάμεως τῆς αὐτοῦ.# |128$Καὶ τὸ  
πᾶν δὲ ὡσαύτως εἰς τὰ μέρη δίδωσι καὶ παρ’ αὐτοῦ καὶ 
ἑλκύσαντος ἄλλου εἰς μέρος τι αὐτοῦ, κείμενον τοῖς αὐτοῦ 
μέρεσι τῷ αὐτοῦ ϕυσικῷ, ὡς μηδενὸς ἀλλοτρίου τοῦ αἰ-
τοῦντος ὄντος.# |129$Εἰ δὲ κακὸς ὁ αἰτῶν, θαυμάζειν οὐ δεῖ· καὶ   
γὰρ ἐκ ποταμῶν ἀρύονται οἱ κακοί, καὶ τὸ διδὸν αὐτὸ οὐκ 
οἶδεν ᾧ δίδωσιν, ἀλλὰ δίδωσι μόνον· ἀλλ’ ὅμως συντέτακ-
ται καὶ <ὃ> δέδοται τῇ ϕύσει τοῦ παντός· ὥστε, εἴ τις
ἔλαβεν ἐκ τῶν πᾶσι κειμένων, οὐ δέον, ἕπεσθαι αὐτῷ ἀναγ-
καίῳ νόμῳ τὴν δίκην.# |130$Οὔκουν δοτέον τὸ πᾶν πάσχειν· ἢ τὸ
μὲν ἡγεμονοῦν αὐτοῦ ἀπαθὲς δοτέον πάντη εἶναι, γιγνο-
μένων δὲ παθῶν ἐν μέρεσιν αὐτοῦ ἐκείνοις μὲν ἥκειν τὸ
πάθος, παρὰ ϕύσιν δὲ μηδενὸς αὐτῷ ὄντος ἀπαθὲς [τὸ γενό-
μενον] ὡς πρὸς αὐτὸ εἶναι.# |131$’Επεὶ καὶ τοῖς ἄστροις, καθόσον
μὲν μέρη, τὰ πάθη, ἀπαθῆ μέντοι αὐτὰ εἶναι τῷ τε τὰς
προαιρέσεις καὶ αὐτοῖς ἀπαθεῖς εἶναι καὶ τὰ σώματα αὐ-
τῶν καὶ τὰς ϕύσεις ἀβλαβεῖς ὑπάρχειν καὶ τῷ, καὶ εἰ διὰ
τῆς ψυχῆς τι διδόασι, μὴ ἐλαττοῦσθαι αὐτοῖς τὴν ψυχὴν
καὶ τὰ σώματα αὐτοῖς τὰ αὐτὰ μένειν καί,# |132$εἴ τι ὑπεκρεῖ,
ἀναισθήτως ἀπιόντος καὶ τοῦ προσιόντος, εἰ πρόσεισι,
λανθάνοντος.#  
@C[43]
|133$‘Ο δὲ σπουδαῖος πῶς ὑπὸ γοητείας καὶ ϕαρμάκων;#  
|134$῍Η τῇ μὲν ψυχῇ ἀπαθὴς εἰς γοήτευσιν, καὶ οὐκ ἂν τὸ λογι- 
κὸν αὐτοῦ πάθοι, οὐδ’ ἂν μεταδοξάσειε·# |135$τὸ δὲ ὅσον τοῦ   
παντὸς ἐν αὐτῷ ἄλογον, κατὰ τοῦτο πάθοι ἄν, μᾶλλον δὲ  
τοῦτο πάθοι ἄν· ἀλλ’ οὐκ ἔρωτας ἐκ ϕαρμάκων, εἴπερ τὸ  
ἐρᾶν ἐπινευούσης καὶ τῆς ψυχῆς τῆς ἄλλης τῷ τῆς ἄλλης  
παθήματι.# |136$῞Ωσπερ δὲ ἐπῳδαῖς τὸ ἄλογον πάσχει, οὕτω καὶ  
αὐτὸς ἀντᾴδων καὶ ἀντεπᾴδων τὰς ἐκεῖ δυνάμεις ἀναλύσει.#  
|137$Θάνατον δὲ ἐκ τοιούτων ἢ νόσους ἢ ὅσα σωματικὰ πάθοι  
ἄν· τὸ γὰρ μέρος τοῦ παντὸς ὑπὸ μέρους ἄλλου ἢ τοῦ παν-
τὸς πάθοι ἄν, αὐτὸς δὲ ἀβλαβής. Τὸ δὲ μὴ εὐθύς, ἀλλ’  
ὕστερον, οὐκ ἀποστατεῖ ϕύσεως.# |138$Δαίμονες δὲ οὐκ ἀπαθεῖς
οὐδ’ αὐτοὶ τῷ ἀλόγῳ· μνήμας δὲ καὶ αἰσθήσεις τούτοις οὐκ
ἄτοπον διδόναι καὶ θέλγεσθαι ϕυσικῶς ἀγομένους καὶ κατ-
ακούειν καλούντων τοὺς αὐτῶν ἐγγυτέρω τῶν τῇδε καὶ
ὅσῳ πρὸς τὰ τῇδε.# |139$Πᾶν γὰρ τὸ πρὸς ἄλλο γοητεύεται ὑπ’
ἄλλου·# |140$πρὸς ὃ γάρ ἐστιν, ἐκεῖνο γοητεύει καὶ ἄγει αὐτό·
μόνον δὲ τὸ πρὸς αὐτὸ ἀγοήτευτον.# |141$Διὸ καὶ πᾶσα πρᾶξις
γεγοήτευται καὶ πᾶς ὁ τοῦ πρακτικοῦ βίος· κινεῖται γὰρ
πρὸς ταῦτα, ἃ θέλγει αὐτόν. ῞Οθεν καὶ τὸ εὐπρόσωπος
γὰρ ὁ τοῦ μεγαλήτορος ’Ερεχθέως δῆμος.# |142$Τί γὰρ
μαθών τις πρὸς ἄλλο ἔχει; ῍Η ἑλκόμενος οὐ μάγων τέχναις,
ἀλλὰ τῆς ϕύσεως, τῆς ἀπάτης δούσης καὶ συναψάσης
ἄλλο πρὸς ἄλλο οὐ τοῖς τόποις, ἀλλ’ οἷς ἔδωκε ϕίλτροις.#  
@C[44]
|143$Μόνη δὲ λείπεται ἡ θεωρία ἀγοήτευτος εἶναι, ὅτι  
μηδεὶς πρὸς αὑτὸν γεγοήτευται· εἷς γάρ ἐστι, καὶ τὸ  
θεωρούμενον αὐτός ἐστι,# |144$καὶ ὁ λόγος οὐκ ἠπατημένος,   
ἀλλ’ ὃ δεῖ ποιεῖ, καὶ τὴν αὐτοῦ ζωὴν καὶ τὸ ἔργον ποιεῖ.#  
|145$’Εκεῖ δὲ οὐ τὸ αὐτοῦ, καὶ οὐχ ὁ λόγος τὴν ὁρμήν, ἀλλ’  
ἀρχὴ καὶ τοῦ ἀλόγου αἱ τοῦ πάθους προτάσεις.# |146$Τέκνων  
μὲν γὰρ ἐπιμέλειαι καὶ πρὸς γάμον σπουδαὶ ϕανερὰν τὴν  
ὁλκὴν ἔχουσιν, ὅσα τε ἀνθρώπους δελεάζει ἡδέα γινόμενα  
ταῖς ἐπιθυμίαις.# |147$Πράξεις δὲ αἱ μὲν διὰ θυμὸν ἀλόγως κι- 
νοῦνται, αἱ δὲ δι’ ἐπιθυμίας ὡσαύτως, πολιτεῖαι δὲ καὶ  
ἀρχῶν ὀρέξεις τὸ ϕίλαρχον τὸ ἐν ἡμῖν ἔχουσι προκαλού- 
μενον. Καὶ αἱ μὲν γινόμεναι ὑπὲρ τοῦ μὴ παθεῖν ἀρχὴν  
ἔχουσι τὸν ϕόβον, αἱ δ’ ὑπὲρ τοῦ πλείονος τὴν ἐπιθυμίαν.#  
|148$Αἱ δὲ τῶν χρειωδῶν χάριν τὴν τῆς ϕύσεως ἔνδειαν ζη- 
τοῦσαι ἀποπληροῦν ϕανερῶς ἔχουσι τὴν τῆς ϕύσεως βίαν  
πρὸς τὸ ζῆν οἰκειώσασαν.# |149$Εἰ δέ τις λέγοι τὰς πράξεις  
τῶν καλῶν ἀγοητεύτους εἶναι ἢ καὶ τὴν θεωρίαν καλῶν  
οὖσαν γοητεύεσθαι λεκτέον,# |150$εἰ μὲν ὡς ἀναγκαίας καὶ τὰς  
καλὰς λεγομένας πράξεις πράττοι ἄλλο τὸ ὄντως καλὸν  
ἔχων, οὐ γεγοήτευται- οἶδε γὰρ τὴν ἀνάγκην καὶ οὐ  
πρὸς τὸ τῇδε βλέπει, οὐδὲ πρὸς ἄλλα ὁ βίος - ἀλλὰ τῇ  
τῆς ϕύσεως τῆς ἀνθρωπίνης βίᾳ καὶ τῇ πρὸς τὸ ζῆν τῶν  
ἄλλων ἢ καὶ αὐτοῦ οἰκειώσει - δοκεῖ γὰρ εὔλογον ἴσως μὴ  
ἐξάγειν ἑαυτὸν διὰ τὴν οἰκείωσιν - [ὅτι] οὕτως ἐγοητεύθη.#  
|151$Εἰ δὲ τὸ ἐν ταῖς πράξεσιν ἀγαπήσας καλὸν τὰς πράξεις  
αἱρεῖται ἀπατηθεὶς τοῖς ἴχνεσι τοῦ καλοῦ, γεγοήτευται τὸ  
περὶ τὰ κάτω καλὸν διώκων·# |152$ὅλως γὰρ ἡ περὶ τὸ ἐοικὸς τῷ  
ἀληθεῖ πραγματεία καὶ ὁλκὴ εἰς αὐτὸ πᾶσα ἠπατημένου 
ἐξ ἐκείνων τῶν ἐπ’ αὐτὰ ἑλκόντων· τοῦτο δὲ ἡ τῆς ϕύσεως   
γοητεία ποιεῖ·# |153$τὸ γὰρ οὐκ ἀγαθὸν ὡς ἀγαθὸν διώκειν  
ἑλχθέντα τῷ ἐκείνου εἴδει ἀλόγοις ὁρμαῖς, τοῦτό ἐστιν  
ἀγομένου ὅπου μὴ ἤθελεν οὐκ εἰδότος.# |154$Τοῦτο δὲ τί ἄν τις  
ἄλλο ἢ γοητείαν εἴποι; Μόνος οὖν ἀγοήτευτος, ὃς ἑλκό- 
μενος τοῖς ἄλλοις αὐτοῦ μέρεσι τούτων οὐδὲν ἀγαθὸν λέγει  
εἶναι ὧν ἐκεῖνα λέγει,# |155$ἀλλὰ μόνον ὃ οἶδεν αὐτὸς οὐκ  
ἠπατημένος οὐδὲ διώκων, ἀλλ’ ἔχων. Οὐκ ἂν οὖν ἕλκοιτο  
οὐδαμοῦ.# 
@C[45]
|156$’Εκ δὴ τῶν εἰρημένων ἁπάντων ἐκεῖνο ϕανερόν,  
ὅτι, ὡς ἕκαστον τῶν ἐν τῷ παντὶ ἔχει ϕύσεως καὶ  
διαθέσεως, οὕτω τοι συντελεῖ εἰς τὸ πᾶν καὶ πάσχει καὶ  
ποιεῖ, καθάπερ ἐϕ’ ἑκάστου ζῴου ἕκαστον τῶν μερῶν, ὡς  
ἔχει ϕύσεως καὶ κατασκευῆς, οὕτω πρὸς τὸ ὅλον συντελεῖ  
καὶ ὑπουργεῖ καὶ τάξεως καὶ χρείας ἠξίωται· δίδωσί τε τὸ  
παρ’ αὐτοῦ καὶ δέχεται τὰ παρὰ τῶν ἄλλων,# ὅσων αὐτῷ  
δεκτικὴ ἡ ϕύσις· καὶ οἷον συναίσθησις παντὸς πρὸς πᾶν·  
καὶ εἰ ἕκαστον δὲ τῶν μερῶν καὶ ζῷον ἦν, εἶχεν ἂν καὶ  
ζῴου ἔργα ἕτερα ὄντα τῶν τοῦ μέρους. Καὶ δὴ κἀκεῖνο  
ἀναϕαίνεται, ὅπως τὸ καθ’ ἡμᾶς ἔχει, ὡς ποιοῦντές τι καὶ  
ἡμεῖς ἐν τῷ παντί, οὐ μόνον ὅσα σῶμα πρὸς σῶμα καὶ  
πάσχον αὖ τὰ τοιαῦτα, ἔτι καὶ τὴν ἄλλην αὐτῶν ϕύσιν  
εἰσϕερόμεθα συναϕθέντες τοῖς συγγενέσιν οἷς ἔχομεν πρὸς  
τὰ συγγενῆ τῶν ἔξω· καὶ δὴ καὶ ψυχαῖς ἡμῶν καὶ διαθέσεσι  
συναϕεῖς γινόμενοι, μᾶλλον δὲ ὄντες, πρός τε τὰ ἐϕεξῆς  
ἐν τῷ δαιμονίῳ τόπῳ καὶ τὰ ἐπέκεινα αὐτῶν οὐκ ἔστιν  
ὅπως λανθάνομεν ὁποῖοί τινες ἐσμέν. Οὐ τοίνυν οὐδὲ τὰ   
αὐτὰ πάντες δίδομεν οὐδὲ ταὐτὸν δεχόμεθα· ὃ γὰρ μὴ  
ἔχομεν πῶς ἂν μεταδοίημεν ἄλλῳ, οἷον ἀγαθόν; Οὐδ’ αὖ  
τῷ μὴ δεκτικῷ ἀγαθοῦ ἀγαθόν τι κομιούμεθα. Τὴν οὖν  
αὐτοῦ τις κακίαν συνάψας ἐγνώσθη τε ὅς ἐστι καὶ κατὰ  
τὴν αὐτοῦ ϕύσιν ὤσθη εἰς ὃ ἔχει καὶ ἐνταῦθα καὶ ἐντεῦθεν  
ἀπαλλαγεὶς εἰς ἄλλον τοιοῦτον τόπον ϕύσεως ὁλκαῖς. Τῷ 
δὲ ἀγαθῷ αἵ τε λήψεις αἵ τε δόσεις καὶ αἱ μεταθέσεις ἄλλαι,  
ὥσπερ ἐκ μηρίνθων ὁλκαῖς τισι ϕύσεως μετατιθεμένων.  
Οὕτω θαυμαστῶς ἔχει δυνάμεως καὶ τάξεως τόδε τὸ πᾶν  
γινομένων ἁπάντων ἀψόϕῳ κελεύθῳ κατὰ δίκην, 
ἣν οὐκ ἔστι ϕυγεῖν οὐδενί, ἧς ἐπαίει μὲν ὁ ϕαῦλος οὐδέν, 
ἄγεται δὲ οὐκ εἰδὼς οἷ δεῖ ἐν τῷ παντὶ ϕέρεσθαι· ὁ δ’ ἀγα-
θὸς καὶ οἶδε, καὶ οὗ δεῖ ἄπεισι, καὶ γινώσκει πρὶν ἀπιέναι 
οὗ ἀνάγκη αὐτῷ ἐλθόντι οἰκεῖν, καὶ εὔελπίς ἐστιν, ὡς μετὰ  
θεῶν ἔσοιτο. ’Εν μὲν γὰρ ὀλίγῳ ζῴῳ σμικραὶ τῶν μερῶν 
αἱ μεταβολαὶ καὶ συναισθήσεις καὶ οὐκ ἔστιν ἐν αὐτῷ τὰ  
μέρη ζῷα εἶναι, εἰ μή που ἐπὶ βραχὺ ἔν τισιν· ἐν δὲ τῷ ἐν ᾧ  
διαστάσεις τε τοσαῦται καὶ ἕκαστον τῶν ἐν αὐτῷ χάλασιν
ἔχει καὶ ζῷά ἐστι πολλά, τὰς κινήσεις δεῖ καὶ τὰς μετα-
στάσεις μείζους εἶναι. ‘Ορῶμεν δὲ καὶ ἥλιον καὶ σελήνην
καὶ τὰ ἄλλα ἄστρα ἐν τάξει μετατιθέμενα καὶ μετακινού-
μενα. Οὐ τοίνυν ἄλογον οὐδὲ τὰς ψυχὰς μετατίθεσθαι μὴ
τὸ αὐτὸ ἀεὶ ἦθος σῳζομένας, ταττομένας δὲ ἀνάλογον ὧν
ἔπαθον καὶ ποιοῦσι, τάξιν οἷον κεϕαλῆς, τὰς δὲ οἷον ποδῶν
λαβούσας, πρὸς τὸ πᾶν σύμϕωνον· ἔχει γὰρ καὶ αὐτὸ δια-
ϕορὰς πρὸς τὸ ἄμεινόν τε καὶ χεῖρον. ῝Η δ’ ἂν μήτε τὸ
ἄμεινον τὸ ἐνταῦθα αἱρῆται μήτε τοῦ χείρονος μετέχουσα
ᾖ, ἄλλον τόπον καὶ καθαρὸν ἠλλάξατο τοῦτον, ὃν εἵλετο,
λαβοῦσα. Αἱ δὲ κολάσεις ὥσπερ νενοσηκότων μερῶν, τῶν
μὲν ἐπιστύψεις ϕαρμάκοις, τῶν δὲ ἐξαιρέσεις ἢ καὶ ἀλ-
λοιώσεις, ἵνα ὑγιαίνοι τὸ πᾶν ἑκάστου διατιθεμένου οὗ δεῖ·
τὸ δ’ ὑγιεινὸν τοῦ παντὸς ἀλλοιουμένου, τοῦ δὲ ἐξαιρουμέ-
νου ἐντεῦθεν, ὡς ἐνθαδὶ νοσοῦντος, οὗ δὲ μὴ νοσήσει,
τιθεμένου.   
@T[5]
@C[1]
’Επεὶ δὲ ὑπερεθέμεθα σκέψασθαι, εἰ μηδενὸς ὄντος  
μεταξὺ ἔστιν ὁρᾶν οἷον ἀέρος ἢ ἄλλου τινὸς τοῦ λεγο- 
μένου διαϕανοῦς σώματος, νῦν σκεπτέον. ῞Οτι μὲν οὖν  
διὰ σώματός τινος δεῖ τὸ ὁρᾶν καὶ ὅλως τὸ αἰσθάνεσθαι  
γίνεσθαι, εἴρηται· ἄνευ μὲν γὰρ σώματος πάντη ἐν τῷ  
νοητῷ τὴν ψυχὴν εἶναι. Τοῦ δὲ αἰσθάνεσθαι ὄντος ἀντι- 
λήψεως οὐ νοητῶν, ἀλλὰ αἰσθητῶν μόνον, δεῖ πως τὴν  
ψυχὴν συναϕῆ γενομένην τοῖς αἰσθητοῖς διὰ τῶν προσ- 
ομοίων κοινωνίαν τινὰ πρὸς αὐτὰ γνώσεως ἢ παθήματος  
ποιεῖσθαι. Διὸ καὶ δι’ ὀργάνων σωματικῶν ἡ γνῶσις· διὰ  
γὰρ τούτων οἷον συμϕυῶν ἢ συνεχῶν ὄντων οἷον εἰς ἕν  
πως πρὸς αὐτὰ τὰ αἰσθητὰ ἰέναι, ὁμοπαθείας τινὸς οὕτω  
πρὸς αὐτὰ γινομένης. Εἰ οὖν δεῖ συναϕήν τινα πρὸς τὰ  
γινωσκόμενα γίνεσθαι, περὶ μὲν τῶν ὅσα ἁϕῇ τινι γινώσ- 
κεται, τί ἄν τις ζητοῖ; Περὶ δὲ τῆς ὁράσεως - εἰ δὲ καὶ  
περὶ τῆς ἀκοῆς, ὕστερον - ἀλλὰ περὶ τοῦ ὁρᾶν, εἰ δεῖ   
τι μεταξὺ εἶναι σῶμα τῆς ὄψεως καὶ τοῦ χρώματος. ῍Η  
νύττοι κατὰ συμβεβηκὸς ἂν τὸ μεταξὺ σῶμα, συμβάλλεται  
δὲ οὐδὲν πρὸς ὅρασιν τοῖς ὁρῶσιν; ’Αλλ’ εἰ πυκνὰ μὲν  
ὄντα τὰ σώματα, ὥσπερ τὰ γεηρά, κωλύει ὁρᾶν, ὅσῳ δὲ  
λεπτότερα ἀεὶ τὰ μεταξύ, μᾶλλον ὁρῶμεν, συνεργὰ ἄν τις  
τοῦ ὁρᾶν τὰ μεταξὺ θείη. ῎Η, εἰ οὐ συνεργά, οὐ κωλυτικά·  
ταῦτα δὲ κωλυτικὰ ἄν τις εἴποι. ’Αλλ’ εἰ τὸ πάθος πρό- 
τερον τὸ μεταξὺ παραδέχεται καὶ οἷον τυποῦται - σημεῖον  
δὲ τό, εἰ καὶ ἔμπροσθέν τις ἡμῶν ἔστη πρὸς τὸ χρῶμα  
βλέπων, κἀκεῖνον ὁρᾶν - πάθους ἐν τῷ μεταξὺ μὴ γενο- 
μένου οὐδ’ ἂν εἰς ἡμᾶς τοῦτο ἀϕικνοῖτο. ῍Η οὐκ ἀνάγκη  
τὸ μεταξὺ πάσχειν, εἰ τὸ πεϕυκὸς πάσχειν - ὁ ὀϕθαλ- 
μός-πάσχει· ἤ, εἰ πάσχοι, ἄλλο πάσχει· ἐπεὶ οὐδ’ ὁ   
κάλαμος ὁ μεταξὺ τῆς νάρκης καὶ τῆς χειρός, ὃ πάσχει  
ἡ χείρ· καὶ μὴν κἀκεῖ, εἰ μὴ μεταξὺ ὁ κάλαμος εἴη καὶ  
ἡ θρίξ, οὐκ ἂν πάθοι ἡ χείρ. ῍Η τοῦτο μὲν καὶ αὐτὸ  
ἀμϕισβητοῖτο ἄν· καὶ γάρ, εἰ ἐντὸς δικτύου γένοιτο, ὁ  
θηρευτὴς πάσχειν λέγεται τὸ ναρκᾶν. ’Αλλὰ γὰρ κινδυνεύει  
ὁ λόγος ἐπὶ τὰς λεγομένας συμπαθείας ἰέναι. Εἰ δὲ τοδὶ  
ὑπὸ τουδὶ πέϕυκε πάσχειν συμπαθῶς τῷ τινα ὁμοιότητα  
ἔχειν πρὸς αὐτό, οὐκ ἂν τὸ μεταξὺ ἀνόμοιον ὂν πάθοι, ἢ  
τὸ αὐτὸ οὐκ ἂν πάθοι. Εἰ τοῦτο, πολλῷ μᾶλλον μηδενὸς  
ὄντος μεταξὺ πάθοι ἂν τὸ πεϕυκὸς πάσχειν ἢ ἐὰν τὸ μεταξὺ  
τοιοῦτον ᾖ, οἷον αὐτὸ καὶ παθεῖν τι.  
@C[2]
Εἰ μὲν οὖν τοιοῦτόν ἐστι τὸ ὁρᾶν, οἷον τὸ τῆς ὄψεως   
ϕῶς συνάπτειν πρὸς τὸ μεταξὺ [ϕῶς] μέχρι τοῦ αἰσθητοῦ,  
δεῖ μεταξὺ τοῦτο εἶναι τὸ ϕῶς, καὶ ἡ ὑπόθεσις αὕτη τὸ  
μεταξὺ τοῦτο ζητεῖ· εἰ δὲ τροπὴν ἐργάζεται τὸ ὑποκεί- 
μενον σῶμα κεχρωσμένον, τί κωλύει τὴν τροπὴν εὐθὺς  
πρὸς τὸ ὄμμα ἰέναι μηδενὸς ὄντος μεταξύ; Εἰ καὶ νῦν ἐξ  
ἀνάγκης, ὅτε ἐστί, τρέπεταί πως τὸ τῶν ὀμμάτων πρόσθεν  
κείμενον. Καὶ οἱ ἐκχέοντες δὲ τὰς ὄψεις οὐκ ἂν ἔχοιεν  
ἀκολουθοῦν τὸ πάντως μεταξύ τι εἶναι, εἰ μὴ ϕοβοῖντο,  
μὴ πέσῃ ἡ ἀκτίς· ἀλλὰ ϕωτός ἐστι, καὶ τὸ ϕῶς εὐθυπο- 
ροῦν. Οἱ δὲ τὴν ἔνστασιν αἰτιώμενοι δέοιντο ἂν πάντως  
τοῦ μεταξύ. Οἱ δὲ τῶν εἰδώλων προστάται διὰ τοῦ κενοῦ  
λέγοντες διιέναι χώραν ζητοῦσιν, ἵνα μὴ κωλυθῇ· ὥστε,  
εἰ ἔτι μᾶλλον οὐ κωλύσει τὸ μηδὲν εἶναι μεταξύ, οὐκ  
ἀμϕισβητοῦσι τῇ ὑποθέσει. ῞Οσοι δὲ συμπαθείᾳ τὸ ὁρᾶν  
λέγουσιν, ἧττον μὲν ὁρᾶν ϕήσουσιν, εἴ τι μεταξὺ εἴη, ᾗ  
κωλύοι καὶ ἐμποδίζοι καὶ ἀμυδρὰν ποιοῖ τὴν συμπάθειαν·  
μᾶλλον δὲ ἀκόλουθον λέγειν ποιεῖν πάντως ἀμυδρὰν καὶ τὸ  
συγγενές, ᾗ καὶ αὐτὸ πάσχον. Καὶ γὰρ εἰ σῶμα συνεχὲς ἐν  
βάθει ἐκ προσβολῆς πυρὸς καίοιτο, ἀλλὰ τὸ ἐν βάθει  
αὐτοῦ τῇ προσβολῇ τοῦ πρόσθεν ἧττον ἂν πάσχοι. ’Αλλ’  
εἰ ζῴου ἑνὸς μόρια εἴη συμπαθῇ, ἆρ’ ἂν ἧττον πάθοι, ὅτι  
μεταξύ τί ἐστιν; ῍Η ἧττον μὲν ἂν πάθοι, σύμμετρον δ’ ἂν  
εἴη τὸ πάθος, ὅσον ἐβούλετο ἡ ϕύσις, κωλύοντος τὸ ἄγαν  
τοῦ μεταξύ· εἰ μή που τοιοῦτον εἴη τὸ διδόμενον, ὥστε   
ὅλως τὸ μεταξὺ μὴ πάσχειν. ’Αλλ’ εἰ συμπαθὲς τῷ ἓν  
ζῷον εἶναι, καὶ ἡμεῖς πάσχομεν ὅτι ἐν ἑνὶ καὶ ἑνός, πῶς  
οὐ δεῖ, ὅταν τοῦ πόρρω αἴσθησις ᾖ, συνέχειαν εἶναι; ῍Η  
τὴν συνέχειαν καὶ τὸ μεταξὺ διὰ τὸ τὸ ζῷον δεῖν συνεχὲς  
εἶναι, τὸ δὲ πάθος κατὰ συμβεβηκὸς συνεχοῦς, ἢ πᾶν ὑπὸ  
παντὸς ϕήσομεν πάσχειν. Εἰ δὲ τόδε μὲν ὑπὸ τοῦδε, ἄλλο  
δὲ ὑπ’ ἄλλου οὐ τὸ αὐτό, οὐκ ἂν δέοιτό τις τοῦ μεταξὺ  
πανταχοῦ. Εἰ οὖν ἐπὶ ὄψεως λέγοι τις δεῖσθαι, διὰ τί  
ϕατέον· ἐπεὶ οὐδὲ πανταχοῦ ϕαίνεται τὸ δι’ ἀέρος ἰὸν  
πάσχειν ποιοῦν τὸν ἀέρα, ἀλλ’ ἢ μόνον διαιρεῖν· οἷον λίθος  
εἰ ἄνωθεν πίπτοι, τί ἄλλο ἢ οὐχ ὑπομένει ὁ ἀήρ; ’Επεὶ  
οὐδὲ τῇ ἀντιπεριστάσει εὔλογον κατὰ ϕύσιν οὔσης τῆς  
ϕορᾶς· ἐπεὶ οὕτω καὶ τὸ πῦρ ἄνω τῇ ἀντιπεριστάσει· ἀλλ’  
ἄτοπον· ϕθάνει γὰρ τὸ πῦρ τῇ αὐτοῦ κινήσει ταχείᾳ οὔσῃ  
τὴν ἀντιπερίστασιν τοῦ ἀέρος. Εἰ δ’ ὑπὸ τοῦ τάχους  
ταχύνεσθαί τις τὴν ἀντιπερίστασίν ϕησιν, ἀλλὰ κατὰ συμ- 
βεβηκὸς ἂν γίνοιτο, οὐκ εἰς τὸ ἄνωθεν· ἐπεὶ καὶ ἀπὸ τῶν  
ξύλων ἡ ὁρμὴ πρὸς τὸ ἄνω οὐκ ὠθούντων· καὶ ἡμεῖς δὲ  
κινούμενοι τέμνομεν τὸν ἀέρα, καὶ οὐχ ἡ ἀντιπερίστασις  
ὠθεῖ, πληροῖ δὲ μόνον ἐϕεπόμενος τὸ παρ’ ἡμῶν κενού- 
μενον. Εἰ οὖν τοῖς σώμασι διίσταται τοῖς τοιούτοις μηδὲν  
παθών, τί κωλύει καὶ ἄνευ διαστάσεως συγχωρεῖν παριέ-
ναι τοῖς εἰς ὄψιν εἴδεσιν; Εἰ δὲ μηδὲ πάρεισιν ὡς ἐν ῥοῇ τὰ  
εἴδη, τίς πάσχειν ἀνάγκη καὶ δι’ αὐτοῦ τὸ πάθος πρὸς  
ἡμᾶς τῷ προπαθεῖν ἰέναι; Εἰ γὰρ τῷ προπαθεῖν τὸν ἀέρα  
ἡ αἴσθησις ἡμῖν, οὐκ ἂν πρὸς αὐτὸ βλέποντες τὸ ὁρώ-
μενον εἴδομεν, ἀλλ’ ἐκ τοῦ παρακειμένου ἔσχομεν ἂν τὴν
αἴσθησιν, ὥσπερ ἐπὶ τοῦ θερμαίνεσθαι. ’Εκεῖ γὰρ οὐ τὸ
πόρρωθεν πῦρ, ἀλλὰ ὁ ἀὴρ ὁ παρακείμενος θερμανθεὶς
θερμαίνειν δοκεῖ· ἁϕῇ γὰρ τοῦτο, ἐν δὲ τοῖς ὁράμασιν οὐχ
ἁϕή· ὅθεν οὐδ’ ἐπιτεθὲν τῷ ὄμματι τὸ αἰσθητὸν ὁρᾶν ποιεῖ,
ἀλλὰ ϕωτισθῆναι δεῖ τὸ μεταξύ· ἢ ὅτι σκοτεινὸν ὁ ἀήρ
Μὴ ὄντος δὲ τούτου σκοτεινοῦ οὐδ’ ἂν ἐδέησε ϕωτὸς ἴσως.
Τὸ γὰρ σκοτεινὸν ἐμπόδιον ὂν τοῦ ὁρᾶν δεῖ κρατηθῆναι τῷ
ϕωτί. Τάχα δὲ ἂν καὶ προσαχθὲν τῇ ὄψει οὐχ ὁρᾶται, ὅτι
σκιὰν ϕέρει τὴν τοῦ ἀέρος καὶ τὴν αὑτοῦ.  
@C[3]
Μέγιστον δὲ μαρτύριον τοῦ μὴ διὰ τοῦ ἀέρος παθόν- 
τος τὸ εἶδος τοῦ αἰσθητοῦ ὁρᾶν [καὶ τὰς τούτων μορϕάς]  
ὥσπερ διαδόσει τὸ νύκτωρ ἐν σκότῳ πῦρ τε καὶ τὰ ἄστρα  
ὁρᾶσθαι καὶ τὰς τούτων μορϕάς. Οὐ γὰρ δὴ ϕήσει τις ἐν  
τῷ σκοτεινῷ τὰ εἴδη γενόμενα οὕτω συνάψασθαι· ἢ οὐκ  
ἂν ἦν σκότος τοῦ πυρὸς ἐλλάμψαντος τὸ αὑτοῦ εἶδος. ’Επεὶ  
καὶ πάνυ πολλοῦ σκότου ὄντος καὶ κεκρυμμένων καὶ τῶν  
ἄστρων [καὶ τοῦ πυρὸς] καὶ τοῦ ϕωτὸς τοῦ παρ’ αὐτῶν μὴ  
ἐλλάμποντος ἐκ τῶν ϕρυκτωριῶν ὁρᾶται τὸ πῦρ, καὶ ἐκ  
τῶν πύργων τῶν ταῖς ναυσὶ σημαινόντων. Εἰ δὲ καὶ διιέναι  
τις λέγοι καὶ ἐν τούτοις τὸ πῦρ ἐναντιούμενος τῇ αἰσθήσει,  
ἐχρῆν τὴν ὄψιν τοῦ ἀμυδροῦ τοῦ ἐν τῷ ἀέρι ποιεῖσθαι τὴν  
ἀντίληψιν, οὐκ ἐκείνου αὐτοῦ, οἷόν ἐστιν ἐναργές. Εἰ δὲ  
μεταξὺ σκότου ὄντος ὁρᾶται τὸ ἐπέκεινα, πολλῷ μᾶλλον  
μηδενός. ’Αλλ’ ἐκείνῳ ἄν τις ἐπιστήσειε, μὴ τῷ μεταξὺ  
μηδενὶ οὐκ ἔσται ὁρᾶν, οὐχ ὅτι μηδέν ἐστι μεταξύ, ἀλλ’  
ὅτι ἡ συμπάθεια τοῦ ζῴου ἀναιρεῖται πρὸς αὐτὸ καὶ ἡ πρὸς  
ἄλληλα τῶν μερῶν τῷ ἓν εἶναι. Τούτῳ γὰρ ἔοικε καὶ τὸ  
αἰσθάνεσθαι ὁπωσοῦν εἶναι, ὅτι συμπαθὲς τὸ ζῷον - τόδε  
τὸ πᾶν - ἑαυτῷ. Εἰ γὰρ μὴ τοῦτο, πῶς ἂν ἄλλο ἄλλου τῆς  
δυνάμεως μετελάμβανε καὶ μάλιστα τῆς πόρρω; Τοῦτο   
δὴ ἐπισκεπτέον, εἰ ἄλλος κόσμος ἦν καὶ ἄλλο ζῷον μὴ  
συντελοῦν πρὸς τοῦτο καὶ ὄψις ἦν ἐπὶ τοῖς νώτοις τοῦ  
οὐρανοῦ, εἰ ἐθεάσατο ἐκεῖνον ἐκ διαστήματος συμμέτρου· 
ἢ οὐδὲν ἂν εἴη πρὸς ἐκεῖνον τούτῳ. ’Αλλὰ τοῦτο μὲν ὕστε- 
ρον. Νῦν δὲ κἀκεῖνο ἄν τις μαρτύραιτο εἰς τὸ μὴ τῷ πά-
σχειν τὸ μεταξὺ τούτῳ τὸ ὁρᾶν γίνεσθαι. Εἰ γὰρ δὴ πάσχοι
τὸ τοῦ ἀέρος, σωματικῶς δήπουθεν ἀνάγκη πάσχειν· τοῦτο  
δέ ἐστιν οἷον ἐν κηρῷ τύπον γενέσθαι. Μέρος δὴ δεῖ τοῦ  
ὁρατοῦ καθ’ ἕκαστον μόριον τυποῦσθαι· ὥστε καὶ τὸ συν- 
αϕὲς τῇ ὄψει μόριον τοσοῦτον, ὅσον καὶ ἡ κόρη τὸ καθ’  
αὑτὸ μόριον τοῦ ὁρατοῦ δέχοιτο ἄν. Νῦν δὲ πᾶν τε ὁρᾶται,  
καὶ ὅσοι ἐν τῷ ἀέρι κατά γε τὸ καταντικρὺ ἔκ τε πλαγίων  
ἐπὶ πολὺ ὁρῶσιν ἐγγύς τε καὶ κατόπιν οὐκ ἐπιπροσθού- 
μενοι· ὥστε ἕκαστον μόριον τοῦ ἀέρος ὅλον οἷον τὸ  
πρόσωπον τὸ ὁρώμενον ἔχειν· τοῦτο δὲ οὐ κατὰ σώματος  
πάθημα, ἀλλὰ κατὰ μείζους καὶ ψυχικὰς καὶ ζῴου ἑνὸς  
συμπαθοῦς ἀνάγκας.  
@C[4]
’Αλλὰ τὸ συναϕὲς τῆς ὄψεως ϕῶς πρὸς τὸ περὶ τὴν  
ὄψιν καὶ μέχρι τοῦ αἰσθητοῦ πῶς; ῍Η πρῶτον μὲν τοῦ  
μεταξὺ ἀέρος οὐ δεῖται, εἰ μὴ ἄρα τὸ ϕῶς οὐκ ἂν ἀέρος  
ἄνευ λέγοιτο. Οὕτω δὲ τοῦτο μεταξὺ κατὰ συμβεβηκός,  
αὐτὸ δὲ ϕῶς ἂν εἴη μεταξὺ οὐ πάσχον· οὐδ’ ὅλως πάθους  
ἐνταῦθα δεῖ, ἀλλ’ ὅμως τοῦ μεταξύ· εἰ δὲ τὸ ϕῶς οὐ σῶμα,  
οὐ σώματος. Καὶ δὴ οὐ πρὸς τὸ ὁρᾶν ἁπλῶς δέοιτο ἂν τοῦ   
ϕωτὸς τοῦ ἀλλοτρίου καὶ μεταξὺ ἡ ὄψις, ἀλλὰ πρὸς τὸ  
πόρρω ὁρᾶν. Τὸ μὲν οὖν εἰ τὸ ϕῶς γένοιτο ἄνευ τοῦ  
ἀέρος, ὕστερον· νῦν δὲ ἐκεῖνο σκεπτέον. Εἰ μὲν γὰρ τὸ  
ϕῶς τοῦτο τὸ συναϕὲς ἔμψυχον γίνεται, καὶ ἡ ψυχὴ δι’  
αὐτοῦ ϕερομένη καὶ ἐν αὐτῷ γιγνομένη, ὥσπερ καὶ ἐπὶ  
τοῦ ἔνδον, ἐν τῷ ἀντιλαμβάνεσθαι δήπουθεν, ὅπερ ἐστὶν  
ὁρᾶν, οὐδὲν ἂν δέοιτο τοῦ μεταξὺ ϕωτός, ἀλλ’ ἁϕῇ ἔσται  
ἐοικὸς τὸ ὁρᾶν τῆς ὁρατικῆς δυνάμεως ἐν ϕωτὶ ἀντιλαμ- 
βανομένης πάσχοντος οὐδὲν τοῦ μεταξύ, ἀλλὰ γίνεται τῆς  
ὄψεως ϕορὰ ἐκεῖ. Οὗ δὴ ζητητέον, πότερα τῷ διάστημά τι  
εἶναι ἐκεῖ δεῖ πορευθῆναι τὴν ὄψιν ἢ τῷ σῶμά τι εἶναι ἐν  
τῷ διαστήματι. Καὶ εἰ μὲν τῷ σῶμα ἐν τῷ διαστήματι  
εἶναι τὸ διεῖργον, εἰ ἀϕαιρεθείη τοῦτο, ὄψεται· εἰ δ’ ὅτι  
διάστημα ἁπλῶς, ἀργὴν δεῖ ὑποθέσθαι τὴν τοῦ ὁρατοῦ  
ϕύσιν καὶ οὐδὲν δρῶσαν ὅλως. ’Αλλ’ οὐχ οἷόν τε· οὐ γὰρ  
μόνον ἡ ἁϕὴ ὅτι ἐγγύς τι λέγει καὶ ἅπτεται, ἀλλὰ τὰς τοῦ  
ἁπτοῦ πάσχουσα ἀπαγγέλλει διαϕοράς, καὶ εἰ μὴ διείργοι  
τι, κἂν τοῦτο πόρρω, ᾔσθετο. ῞Αμα γὰρ ὁ ἀὴρ ὁ μεταξὺ καὶ  
ἡμεῖς πυρὸς αἰσθανόμεθα οὐκ ἀναμείναντες θερμανθῆναι  
ἐκεῖνον. Μᾶλλον γοῦν τὸ σῶμα θερμαίνεται τὸ στερεὸν ἢ ὁ  
ἀήρ· ὥστε δι’ αὐτοῦ μᾶλλον, ἀλλ’ οὐ δι’ αὐτό. Εἰ οὖν ἔχει  
δύναμιν εἰς τὸ δρᾶν, τὸ δὲ εἰς τὸ πάσχειν, ἢ καὶ ὁπωσοῦν  
ἡ ὄψις, διὰ τί ἄλλου δεῖται μέσου εἰς ὃ δύναται πρὸς τὸ  
ποιῆσαι; Τοῦτο γὰρ ἐμποδίου ἐστὶ δεῖσθαι. ’Επεὶ καὶ ὅταν  
τὸ ϕῶς προσίῃ τὸ τοῦ ἡλίου, οὐ πρότερον δεῖ τὸν ἀέρα εἶτα  
καὶ ἡμᾶς, ἀλλ’ ἅμα, καὶ πρὶν ἐγγὺς τῆς ὄψεως γενέσθαι  
πολλάκις ὄντος ἀλλαχοῦ, ὡς μὴ παθόντος τοῦ ἀέρος ἡμᾶς   
ὁρᾶν, μεταξὺ ὄντος τοῦ μὴ πεπονθότος καὶ τοῦ ϕωτὸς 
μήπω ἐληλυθότος, πρὸς ὃ δεῖ τὴν ὄψιν συνάψαι. ’Επεὶ καὶ 
τὸ τῆς νυκτὸς ὁρᾶν τὰ ἄστρα ἢ ὅλως πῦρ χαλεπὸν ταύτῃ  
τῇ ὑποθέσει ἀπευθῦναι. Εἰ δὲ μένει μὲν ἡ ψυχὴ ἐϕ’  
ἑαυτῆς, ϕωτὸς δὲ δεῖται ὥσπερ βακτηρίας πρὸς τὸ ϕθά-
σαι, ἔδει τὴν ἀντίληψιν βίαιον καὶ ἀντερείδοντος εἶναι 
καὶ τεταμένου τοῦ ϕωτός, καὶ τὸ αἰσθητόν, τὸ χρῶμα, ᾗ 
χρῶμα, ἀντιτυποῦν καὶ αὐτὸ εἶναι· οὕτω γὰρ διὰ μέσου 
αἱ ἁϕαί. Εἶτα καὶ πρότερον ἐγγὺς γέγονε μηδενὸς μεταξὺ ὄν-
τος τότε· οὕτω γὰρ ὕστερον τὸ διὰ μέσου ἅπτεσθαι ποιεῖ 
τὴν γνῶσιν, οἷον τῇ μνήμῃ καὶ ἔτι μᾶλλον συλλογισμῷ· 
νῦν δὲ οὐχ οὕτως. ’Αλλ’ εἰ παθεῖν δεῖ τὸ πρὸς τὸ αἰσθητὸν  
ϕῶς, εἶτα διαδοῦναι μέχρι ὄψεως, ἡ αὐτὴ γίνεται ὑπό- 
θεσις τῇ ἀπὸ τοῦ αἰσθητοῦ τὸ μεταξὺ πρότερον τρε-
πούσῃ, πρὸς ἣν ἤδη καὶ ἐν ἄλλοις ἠπόρηται.  
@C[5]
Περὶ δὲ τοῦ ἀκούειν ἆρα ἐνταῦθα συγχωρητέον, 
πάσχοντος τοῦ ἀέρος τὴν κίνησιν τὴν πρώτην τοῦ παρα- 
κειμένου ὑπὸ τοῦ τὸν ψόϕον ποιοῦντος, τῷ τὸν μέχρι ἀκοῆς  
ἀέρα πάσχειν τὸ αὐτό, οὕτως εἰς αἴσθησιν ἀϕικνεῖσθαι;  
῍Η κατὰ συμβεβηκὸς μὲν τὸ μεταξὺ τῷ παρεῖναι ἐν  
μέσῳ, ἀναιρεθέντος δὲ τοῦ μεταξύ, ἅπαξ δὲ γενομένου  
τοῦ ψόϕου, οἷον συμβαλλόντων δύο σωμάτων, εὐθέως  
ἀπαντᾶν πρὸς ἡμᾶς τὴν αἴσθησιν; ῍Η καὶ δεῖ μὲν ἀέρος  
τὴν πρώτην τοῦ πληττομένου, τὸ δὲ ἐντεῦθεν ἤδη ἄλλως  
τὸ μεταξύ; ’Ενταῦθα μὲν γὰρ δοκεῖ κύριος εἶναι ὁ ἀὴρ  
τοῦ ψόϕου· μὴ γὰρ ἂν μηδὲ τὴν ἀρχὴν γενέσθαι ψόϕον   
δύο σωμάτων συρραγέντων, εἰ μὴ ὁ ἀὴρ πληγεὶς ἐν τῇ  
ταχείᾳ συνόδῳ αὐτῶν καὶ ἐξωσθεὶς πλήξας ἔδωκε τῷ  
ἐϕεξῆς μέχρις ὤτων καὶ ἀκοῆς. ’Αλλ’ εἰ ὁ ἀὴρ κύριος τοῦ  
ψόϕου καὶ τούτου κινηθέντος ἡ πληγή, παρὰ τί ἂν εἶεν  
αἱ διαϕοραὶ τῶν ϕωνῶν καὶ τῶν ψόϕων; ῎Αλλο γὰρ ἠχεῖ  
χαλκὸς πρὸς χαλκὸν ἢ πρὸς ἄλλο, ἄλλο δὲ ἄλλο· ὁ δὲ ἀὴρ  
εἷς καὶ ἡ ἐν αὐτῷ πληγή· οὐ γὰρ μόνον τῷ μεγάλῳ καὶ  
τῷ μικρῷ διαϕοραί. Εἰ δ’ ὅτι πρὸς ἀέρα γενομένη πληγὴ  
ψόϕον ἐποίησεν, οὐχ ᾗ ἀὴρ ϕατέον· τότε γὰρ ϕωνεῖ, ὅταν  
στάσιν λάβῃ στερεοῦ σώματος, πρὶν χυθῆναι μένων ὥσπερ  
στερεόν τι· ὥστε ἀρκεῖ τὰ συγκρούοντα, καὶ τὴν σύρρηξιν  
καὶ ταύτην τὴν πληγὴν εἶναι τὸν ψόϕον εἰς αἴσθησιν  
ἐλθοῦσαν· μαρτυρεῖν δὲ καὶ τοὺς ἔνδον ἤχους τῶν ζῴων  
οὐκ ἐν ἀέρι, ἀλλὰ συγκρούσαντος καὶ πλήξαντος ἄλλο  
ἄλλου· οἷον καὶ ὀστῶν κάμψεις καὶ πρὸς ἄλληλα 
παρατριβομένων ἀέρος μὴ ὄντος μεταξὺ. [καὶ πρίσεις]
’Αλλὰ περὶ μὲν τούτου ἠπορήσθω ὁμοίου ἤδη καὶ ἐνταῦθα
τοῦ ζητήματος γενομένου, ὅπερ ἐλέγετο ἐπὶ τῆς ὄψεως
εἶναι, συναισθήσεώς τινος ὡς ἐν ζῴῳ καὶ τοῦ κατὰ τὴν
ἀκοὴν πάθους ὄντος.  
@C[6]
Εἰ δὲ καὶ τὸ ϕῶς γένοιτο ἂν μὴ ὄντος ἀέρος, οἷον  
ἡλίου [ὄντος] ἐν ἐπιϕανείᾳ τῶν σωμάτων ἐπιλάμποντος, 
τοῦ μεταξὺ ὄντος κενοῦ καὶ νῦν κατὰ συμβεβηκός, ὅτι 
πάρεστι, ϕωτιζομένου; ’Αλλ’ εἰ δι’ αὐτὸν παθόντα καὶ τὰ 
ἄλλα, καὶ τὴν ὑπόστασιν εἶναι τῷ ϕωτὶ διὰ τὸν ἀέρα - πά-
θημα γὰρ αὐτοῦ εἶναι - μὴ ἂν οὖν ἔσεσθαι τὸ πάθημα μὴ
ὄντος τοῦ πεισομένου. ῍Η πρῶτον μὲν οὐκ αὐτοῦ πρώτως
οὐδ’ ᾗ αὐτός. ῎Εστι γὰρ καὶ αὐτοῦ ἑκάστου σώματος πυ-
ρίνου καὶ λαμπροῦ· καὶ δὴ καὶ λίθων τοιούτων ϕωτεινὴ
χρόα. ’Αλλὰ τὸ εἰς ἄλλο ἀπὸ τοῦ ἔχοντος χρόαν τοιαύτην
ἰὸν ἆρα ἂν εἴη μὴ ὄντος ἐκείνου; ’Αλλ’ εἰ μὲν ποιότης μόνον
καί τινος ποιότης, ἐν ὑποκειμένῳ οὔσης πάσης ποιότητος,  
ἀνάγκη καὶ τὸ ϕῶς ζητεῖν ἐν ᾧ ἔσται σώματι. Εἰ δὲ  
ἐνέργεια ἀπ’ ἄλλου, διὰ τί οὐκ ὄντος ἐϕεξῆς σώματος,  
ἀλλὰ οἷον κενοῦ μεταξύ, εἴπερ οἷόν τε, οὐκ ἔσται καὶ  
ἐπιβαλεῖ καὶ εἰς τὸ ἐπέκεινα; ’Ατενὲς γὰρ ὂν διὰ τί οὐ  
περάσει οὐκ ἐποχούμενον; Εἰ δὲ δὴ καὶ τοιοῦτον οἷον  
πεσεῖν, καταϕερόμενον ἔσται. Οὐ γὰρ δὴ ὁ ἀὴρ οὐδ’ ὅλως  
τὸ ϕωτιζόμενον ἔσται τόδε ἕλκον ἀπὸ τοῦ ϕωτίζοντος καὶ  
βιαζόμενον προελθεῖν· ἐπεὶ οὐδὲ συμβεβηκός, ὥστε πάντως  
ἐπ’ ἄλλῳ, ἢ πάθημα ἄλλου, ὥστε δεῖ εἶναι τὸ πεισόμενον·  
ἢ ἔδει μένειν ἐληλυθότος· νῦν δὲ ἄπεισιν· ὥστε καὶ ἔλθοι ἄν.  
Ποῦ οὖν; ῍Η τόπον δεῖ μόνον εἶναι. ῍Η οὕτω γε ἀπολεῖ  
τὴν ἐνέργειαν αὐτοῦ τὴν ἐξ αὐτοῦ τὸ τοῦ ἡλίου σῶμα·  
τοῦτο δὲ ἦν τὸ ϕῶς. Εἰ δὲ τοῦτο, οὐδὲ τὸ ϕῶς τινος ἔσται.  
῎Εστι δὲ ἡ ἐνέργεια ἔκ τινος ὑποκειμένου, οὐκ εἰς ὑποκεί- 
μενον δέ· πάθοι δ’ ἄν τι τὸ ὑποκείμενον, εἰ παρείη. ’Αλλ’  
ὥσπερ ζωὴ ἐνέργεια οὖσα ψυχῆς ἐστιν ἐνέργεια παθόντος  
ἄν τινος, οἷον τοῦ σώματος, εἰ παρείη, καὶ μὴ παρόντος  
δέ ἐστι, τί ἂν κωλύοι καὶ ἐπὶ ϕωτὸς οὕτως, εἴπερ ἐνέργειά  
τις [τὸ ϕωτεινὸν] εἴη; Οὐδὲ γὰρ νῦν τὸ ϕωτεινὸν τοῦ ἀέρος  
γεννᾷ τὸ ϕῶς, ἀλλὰ γῇ συμμιγνύμενος σκοτεινὸν ποιεῖ  
καὶ οὐ καθαρὸν ὄντως· ὥστε ὅμοιον εἶναι λέγειν τὸ γλυ-  
κὺ εἶναι, εἰ πικρῷ μιγείη. Εἰ δέ τις τροπὴν λέγοι τοῦ  
ἀέρος τὸ ϕῶς, λεκτέον ὡς ἐχρῆν αὐτὸν τρέπεσθαι τὸν   
ἀέρα τῇ τροπῇ, καὶ τὸ σκοτεινὸν αὐτοῦ μὴ σκοτεινὸν  
γεγονέναι ἠλλοιωμένον. Νῦν δὲ ὁ ἀὴρ οἷός ἐστι μένει, ὡς  
ἂν οὐδὲν παθών. Τὸ δὲ πάθημα ἐκείνου δεῖ εἶναι, οὗ πά- 
θημα· οὐ τοίνυν οὐδὲ χρῶμα αὐτοῦ, ἀλλ’ αὐτὸ ἐϕ’ αὑτοῦ·   
πάρεστι δὲ ὁ ἀήρ. Καὶ τοῦτο μὲν οὑτωσὶ ἐπεσκέϕθω.  
@C[7]
Πότερα δὲ ἀπόλλυται ἢ ἀνατρέχει; Τάχα γὰρ ἄν τι  
καὶ ἐκ τούτου λάβοιμεν εἰς τὸ πρόσθεν. ῍Η εἰ μὲν ἦν  
ἔνδοθεν, ὥστε τὸ μετειληϕὸς ἔχειν οἰκεῖον ἤδη, τάχα ἄν  
τις εἶπεν ἀπόλλυσθαι· εἰ δέ ἐστιν ἐνέργεια οὐ ῥέουσα-  
περιέρρεε γὰρ ἂν καὶ ἐχεῖτο εἴσω πλέον ἢ ὅσον τὸ παρὰ  
τοῦ ἐνεργοῦντος ἐπεβάλλετο - οὐκ ἂν ἀπολλύοιτο μένον- 
τος ἐν ὑποστάσει τοῦ ϕωτίζοντος. Μετακινουμένου δὲ ἐν  
ἄλλῳ ἐστὶ τόπῳ οὐχ ὡς παλιρροίας ἢ μεταρροίας γενο- 
μένης, ἀλλ’ ὡς τῆς ἐνεργείας ἐκείνου οὔσης καὶ παραγινο- 
μένης, εἰς ὅσον κωλύει οὐδέν. ’Επεὶ καὶ εἰ πολλαπλασία ἡ  
ἀπόστασις ἦν ἢ νῦν ἐστι πρὸς ἡμᾶς τοῦ ἡλίου, ἦν ἂν καὶ  
μέχρι ἐκεῖ ϕῶς μηδενὸς κωλύοντος μηδὲ ἐμποδὼν ἐν τῷ   
μεταξὺ ἱσταμένου. ῎Εστι δὲ ἡ μὲν ἐν αὐτῷ ἐνέργεια καὶ  
οἷον ζωὴ τοῦ σώματος τοῦ ϕωτεινοῦ πλείων καὶ οἷον ἀρχὴ  
τῆς ἐνεργείας καὶ πηγή· ἡ δὲ μετὰ τὸ πέρας τοῦ σώματος,  
εἴδωλον τοῦ ἐντός, ἐνέργεια δευτέρα οὐκ ἀϕισταμένη τῆς  
προτέρας. ῎Εχει γὰρ ἕκαστον τῶν ὄντων ἐνέργειαν, ἥ ἐστιν  
ὁμοίωμα αὐτοῦ, ὥστε αὐτοῦ ὄντος κἀκεῖνο εἶναι καὶ  
μένοντος ϕθάνειν εἰς τὸ πόρρω, τὸ μὲν ἐπιπλέον, τὸ δὲ  
εἰς ἔλαττον· καὶ αἱ μὲν ἀσθενεῖς καὶ ἀμυδραί, αἱ δὲ  
καὶ λανθάνουσαι, τῶν δ’ εἰσὶ μείζους καὶ εἰς τὸ πόρρω·  
καὶ ὅταν εἰς τὸ πόρρω, ἐκεῖ δεῖ νομίζειν εἶναι, ὅπου τὸ  
ἐνεργοῦν καὶ δυνάμενον, καὶ αὖ οὗ ϕθάνει. ῎Εστι δὲ καὶ  
ἐπὶ ὀϕθαλμῶν ἰδεῖν ζῴων λαμπόντων τοῖς ὄμμασι, γινο- 
μένου αὐτοῖς ϕωτὸς καὶ ἔξω τῶν ὀμμάτων· καὶ δὴ καὶ  
ἐπὶ ζῴων, ἃ ἔνδον συνεστραμμένον πῦρ ἔχοντα ταῖς ἀνοι- 
δάνσεσιν ἐν σκότῳ ἐκλάμπει εἰς τὸ ἔξω, καὶ ἐν ταῖς  
συστολαῖς αὐτῶν οὐδέν ἐστι ϕῶς ἔξω, οὐδ’ αὖ ἐϕθάρη,  
ἀλλ’ ἢ ἔστιν ἢ οὐκ ἔστιν ἔξω. Τί οὖν; Εἰσελήλυθεν; ῍Η  
οὐκ ἔστιν ἔξω, ὅτι μηδὲ τὸ πῦρ πρὸς τὸ ἔξω, ἀλλ’ ἔδυ εἰς  
τὸ εἴσω. Τὸ οὖν ϕῶς ἔδυ καὶ αὐτό; ῍Η οὔ, ἀλλ’ ἐκεῖνο  
μόνον· δύντος δὲ ἐπίπροσθέν ἐστι τὸ ἄλλο σῶμα, ὡς μὴ  
ἐνεργεῖν ἐκεῖνο πρὸς τὸ ἔξω. ῎Εστιν οὖν τὸ ἀπὸ τῶν  
σωμάτων ϕῶς ἐνέργεια ϕωτεινοῦ σώματος πρὸς τὸ ἔξω·  
αὐτὸ δὲ ὅλως [ϕῶς] τὸ ἐν τοῖς τοιούτοις σώμασιν, ἃ δὴ  
πρώτως ἐστὶ τοιαῦτα, οὐσία ἡ κατὰ τὸ εἶδος τοῦ ϕωτεινοῦ  
πρώτως σώματος. ῞Οταν δὲ μετὰ τῆς ὕλης τὸ τοιοῦτον  
σῶμα ἀναμιχθῇ, χρόαν ἔδωκε· μόνη δὲ ἡ ἐνέργεια οὐ  
δίδωσιν, ἀλλ’ οἷον ἐπιχρώννυσιν, ἅτε οὖσα ἄλλου κἀκείνου  
οἷον ἐξηρτημένη, οὗ τὸ ἀποστὰν κἀκείνου τῆς ἐνεργείας  
ἄπεστιν. ’Ασώματον δὲ πάντως δεῖ τιθέναι, κἂν σώματος   
ᾖ. Διὸ οὐδὲ τὸ “ἀπελήλυθε” κυρίως οὐδὲ τὸ “πάρεστιν”,  
ἀλλὰ τρόπον ἕτερον ταῦτα, καὶ ἔστιν ὑπόστασις αὐτοῦ ὡς  
ἐνέργεια. ’Επεὶ καὶ τὸ ἐν τῷ κατόπτρῳ εἴδωλον ἐνέργειαν  
λεκτέον τοῦ ἐνορωμένου ποιοῦντος εἰς τὸ πάσχειν δυνά- 
μενον οὐ ῥέοντος· ἀλλ’ εἰ πάρεστι, κἀκεῖνο ἐκεῖ ϕαίνεται  
καὶ ἔστιν οὕτως ὡς εἴδωλον χρόας ἐσχηματισμένης ὡδί·  
κἂν ἀπέλθῃ, οὐκέτι τὸ διαϕανὲς ἔχει, ὃ ἔσχε πρότερον,  
ὅτε παρεῖχεν εἰς αὐτὸ ἐνεργεῖν τὸ ὁρώμενον. ’Αλλὰ καὶ  
ἐπὶ τῆς ψυχῆς, ὅσον ἐνέργεια ἄλλης προτέρας, μενούσης  
τῆς προτέρας μένει καὶ ἡ ἐϕεξῆς ἐνέργεια. Εἴ τις δὲ  
μὴ ἐνέργεια, ἀλλ’ ἐξ ἐνεργείας, οἵαν ἐλέγομεν τὴν τοῦ  
σώματος οἰκείαν ἤδη ζωήν, ὥσπερ τὸ ϕῶς τὸ ἀναμεμιγ- 
μένον ἤδη τοῖς σώμασιν; ῍Η ἐνταῦθα τῷ καὶ συμμεμῖχθαι  
τὸ ποιοῦν τὸ χρῶμα. ’Επὶ δὲ τῆς ζωῆς τῆς τοῦ σώματος  
τί; ῍Η παρακειμένης ψυχῆς ἄλλης ἔχει. ῞Οταν οὖν τὸ  
σῶμα ϕθαρῇ-οὐ γὰρ δὴ ψυχῆς τι ἄμοιρον δύναται  
εἶναι-ϕθειρομένου οὖν τοῦ σώματος καὶ οὐκ ἐπαρ- 
κούσης αὐτῷ οὔτε τῆς δούσης οὔτ’ εἴ τις παράκειται,  
πῶς ἂν ἔτι ζωὴ μένοι; Τί οὖν; ’Εϕθάρη αὕτη; ῍Η οὐδὲ  
αὕτη· εἴδωλον γὰρ ἐκλάμψεως καὶ τοῦτο· οὐκέτι δέ ἐστιν  
ἐκεῖ μόνον.  
@C[8]
Εἰ δ’ εἴη σῶμα ἔξω τοῦ οὐρανοῦ, καὶ ὄψις τις  
ἐντεῦθεν μηδενὸς κωλύοντος εἰς τὸ ἰδεῖν, ἆρ’ ἂν θεάσαιτο  
ὅ τι μὴ συμπαθὲς πρὸς ἐκεῖνο, εἰ τὸ συμπαθὲς νῦν διὰ  
τὴν ζῴου ἑνὸς ϕύσιν; ῍Η εἰ τὸ συμπαθὲς διὰ τὸ ἑνὸς  
ζῴου τὰ αἰσθανόμενα καὶ τὰ αἰσθητά, καὶ αἱ αἰσθήσεις  
οὕτως οὐκ ἄν, εἰ μὴ τὸ σῶμα τοῦτο τὸ ἔξω μέρος τοῦδε  
τοῦ ζῴου· εἰ γὰρ εἴη, τάχα ἄν. Εἰ μέντοι μὴ μέρος εἴη,   
σῶμα δὲ κεχρωσμένον καὶ τὰς ἄλλας ποιότητας ἔχον, οἷον  
τὸ ἐνταῦθα, ὁμοειδὲς ὂν τῷ ὀργάνῳ; ῍Η οὐδ’ οὕτως, εἰ ὀρθὴ  
ἡ ὑπόθεσις· εἰ μή τις τούτῳ γε αὐτῷ τὴν ὑπόθεσιν ἀνελεῖν  
πειρῷτο ἄτοπον εἶναι λέγων, εἰ μὴ χρῶμα ὄψεται ἡ ὄψις  
παρόν, καὶ αἱ ἄλλαι αἰσθήσεις τῶν αἰσθητῶν παρόντων  
αὐταῖς οὐκ ἐνεργήσουσι πρὸς αὐτά. ’Αλλὰ τὸ ἄτοπον 
τοῦτο, πόθεν δὴ ϕαίνεται, ϕήσομεν. ῍Η ὅτι ἐνταῦθα ἐν ἑνὶ  
ὄντες καὶ ἑνὸς ταῦτα ποιοῦμεν καὶ πάσχομεν. Τοῦτο οὖν  
σκεπτέον, εἰ παρὰ τοῦτο. Καὶ εἰ μὲν αὐτάρκως, δέδεικται·  
εἰ δὲ μή, καὶ δι’ ἄλλων δεικτέον. Τὸ μὲν οὖν ζῷον ὅτι  
συμπαθὲς αὐτῷ, δῆλον· καὶ εἰ εἴη ζῷον, ἀρκεῖ· ὥστε καὶ  
τὰ μέρη, ᾗ ἑνὸς ζῴου. ’Αλλ’ εἰ δι’ ὁμοιότητά τις λέγοι;  
’Αλλ’ ἡ ἀντίληψις κατὰ τὸ ζῷον καὶ ἡ αἴσθησις, ὅτι  
τοῦ ὁμοίου μετέχει τὸ αὐτό· τὸ γὰρ ὄργανον ὅμοιον αὐ- 
τοῦ· ὥστε ἡ αἴσθησις ψυχῆς ἀντίληψις ἔσται δι’ ὀργάνων  
ὁμοίων τοῖς ἀντιληπτοῖς. ’Εὰν οὖν ζῷον ὂν αἰσθάνηται  
μὲν μὴ τῶν ἐν αὐτῷ, τῶν δὲ ὁμοίων τοῖς ἐν αὐτῷ, ᾗ  
μὲν ζῷον, ἀντιλήψεται; ῍Η μέντοι τὰ ἀντιληπτὰ ἔσται,  
οὐχ ᾗ αὐτοῦ, ἀλλ’ ᾗ ὅμοια τοῖς ἐν αὐτῷ. ῍Η καὶ τὰ  
ἀντιληπτὰ οὕτως ἀντιληπτὰ ὅμοια ὄντα, ὅτι αὕτη αὐτὰ  
ὅμοια πεποίηκεν, ὥστε μὴ οὐ προσήκοντα εἶναι· ὥστε  
εἰ τὸ ποιοῦν ἐκεῖ ἡ ψυχὴ πάντη ἑτέρα, καὶ τὰ ἐκεῖ ὑπο- 
τεθέντα ὅμοια οὐδὲν πρὸς αὐτήν. ’Αλλὰ γὰρ ἡ ἀτοπία  
τὸ μαχόμενον ἐν τῇ ὑποθέσει δείκνυσιν ὡς αἴτιόν ἐστιν  
αὐτῆς· ἅμα γὰρ ψυχὴν λέγει καὶ οὐ ψυχήν, καὶ συγγενῆ  
καὶ οὐ συγγενῆ, καὶ ὅμοια ταῦτα καὶ ἀνόμοια· ὥστε ἔχουσα  
τὰ ἀντικείμενα ἐν αὐτῇ οὐδ’ ἂν ὑπόθεσις εἴη. Καὶ γάρ,   
ὡς ἡ ψυχὴ ἐν τούτῳ· ὥστε πᾶν καὶ οὐ πᾶν τίθησι, καὶ  
ἄλλο καὶ οὐκ ἄλλο, καὶ τὸ μηδὲν καὶ οὐ τὸ μηδέν, καὶ  
τέλεον καὶ οὐ τέλεον. ῞Ωστε ἀϕετέον τὴν ὑπόθεσιν, ὡς  
οὐκ ὂν ζητεῖν τὸ ἀκόλουθον τῷ αὐτὸ τὸ ὑποτεθὲν ἐν αὐτῷ  
ἀναιρεῖν.   
@T[6]
@C[1]
Τὰς αἰσθήσεις οὐ τυπώσεις οὐδ’ ἐνσϕραγίσεις λέ- 
γοντες ἐν ψυχῇ γίγνεσθαι, οὐδὲ τὰς μνήμας πάντως τε καὶ  
ἀκολούθως ἐροῦμεν κατοχὰς μαθημάτων καὶ αἰσθήσεων  
εἶναι τοῦ τύπου μείναντος ἐν τῇ ψυχῇ, ὃς μηδὲ τὸ πρῶτον 
ἐγένετο. Διὸ τοῦ αὐτοῦ λόγου ἂν εἴη ἄμϕω, ἢ ἐγγίγνε-  
σθαί τε ἐν τῇ ψυχῇ καὶ μένειν, εἰ μνημονεύοιτο, ἢ τὸ  
ἕτερον ὁποτερονοῦν μὴ διδόντα μὴ διδόναι μηδὲ θάτερον.
῞Οσοι δὴ λέγομεν μηδέτερον, ἀναγκαίως ζητήσομεν, τίς
τρόπος ἑκατέρου, ἐπειδὴ οὔτε τὸν τύπον τοῦ αἰσθητοῦ 
ἐγγίγνεσθαί ϕαμεν τῇ ψυχῇ καὶ τυποῦν αὐτήν, οὔτε τὴν 
μνήμην λέγομεν εἶναι τοῦ τύπου ἐμμείναντος. Εἰ δ’ ἐπὶ 
τῆς ἐναργεστάτης αἰσθήσεως θεωροῖμεν τὸ συμ- 
βαῖνον, τάχ’ ἂν καὶ ἐπὶ τῶν ἄλλων αἰσθήσεων μεταϕέροντες  
τὸ αὐτὸ ἐξεύροιμεν ἂν τὸ ζητούμενον. Δῆλον δὲ δήπου ἐν  
παντί, ὡς αἴσθησιν ὁτουοῦν λαμβάνοντες δι’ ὁράσεως ἐκεῖ  
ὁρῶμεν καὶ τῇ ὄψει προσβάλλομεν, οὗ τὸ ὁρατόν ἐστιν ἐπ’  
εὐθείας κείμενον, ὡς ἐκεῖ δηλονότι τῆς ἀντιλήψεως γινο-  
μένης καὶ πρὸς τὸ ἔξω τῆς ψυχῆς βλεπούσης, ἅτε μηδενός,  
οἶμαι, τύπου ἐν αὐτῇ γενομένου ἢ γιγνομένου οὐδέπω   
σϕραγῖδα [λαμβανούσης] ὥσπερ ἐν κηρῷ δακτυλίου λαμ- 
βανούσης. Οὐδὲν γὰρ ἂν ἐδεήθη τοῦ ἔξω βλέπειν, ἤδη ἔ-
χουσα παρ’ ἑαυτῆς εἶδος τοῦ ὁρωμένου τούτῳ τῷ ἐκεῖ εἰσ-
ελθεῖν τὸν τύπον βλέπουσα. Τὸ δὲ δὴ διάστημα προστιθεῖ-
σα τῷ ὁράματι καὶ ἐξ ὅσου ἡ θέα ἡ ψυχὴ λέγουσα οὕτως ἂν
τὸ ἐν αὐτῇ οὐδὲν ἀϕεστηκὸς ἀϕ’ αὑτῆς ὡς πόρρω ὂν βλέ-
ποι; Τό τε μέγεθος αὐτοῦ, ὅσον ἐστὶν ἔξω, πῶς ἂν ὅσον
ἐστὶ λέγοι, ἢ ὅτι μέγα, οἷον τὸ τοῦ οὐρανοῦ, τοῦ ἐν αὐτῇ  
τύπου τοσούτου δὲ εἶναι οὐ δυναμένου; Τὸ δὲ μέγιστον  
ἁπάντων· εἰ γὰρ τύπους λαμβάνοιμεν ὧν ὁρῶμεν, οὐκ  
ἔσται βλέπειν αὐτὰ ἃ ὁρῶμεν, ἰνδάλματα δὲ ὁραμάτων καὶ  
σκιάς, ὥστε ἄλλα μὲν εἶναι αὐτὰ τὰ πράγματα, ἄλλα δὲ  
τὰ ἡμῖν ὁρώμενα. ῞Ολως δέ, ὥσπερ λέγεται, ὡς οὐκ ἔστιν  
ἐπιθέντα τῇ κόρῃ τὸ ὁρατὸν θεάσασθαι, ἀποστήσαντα δὲ  
δεῖ οὕτως ὁρᾶν, τοῦτο χρὴ καὶ πολὺ μᾶλλον ἐπὶ τὴν ψυχὴν  
μεταϕέρειν. Εἰ γὰρ τὸν τύπον τοῦ ὁρατοῦ θείμεθα ἐν αὐτῇ,  
ἐκεῖνο μέν, ᾧ ἐνεσϕράγισται, οὐκ ἂν ὅραμα ἴδοι· δεῖ γὰρ  
[καὶ] δύο γενέσθαι τό τε ὁρῶν καὶ τὸ ὁρώμενον. ῎Αλλο  
ἄρα δεῖ εἶναι τὸ ὁρῶν ἀλλαχοῦ κείμενον τὸν τύπον, ἀλλ’ 
οὐκ ἐν ᾧ ἐστι κείμενον. Δεῖ ἄρα τὴν ὅρασιν οὐ κειμένου 
εἶναι, ἀλλὰ μὴ κειμένου εἶναι, ἵνα ᾖ ὅρασις.  
@C[2]
Εἰ οὖν μὴ οὕτως, τίς ὁ τρόπος; ῍Η λέγει περὶ ὧν  
οὐκ ἔχει· τοῦτο γὰρ δυνάμεως, οὐ τὸ παθεῖν τι, ἀλλὰ τὸ  
δυνηθῆναι καὶ ἐϕ’ ᾧ τέτακται ἐργάσασθαι. Οὕτως γὰρ ἄν,   
οἶμαι, καὶ διακριθείη τῇ ψυχῇ καὶ τὸ ὁρατὸν καὶ τὸ  
ἀκουστόν, οὐκ εἰ τύποι ἄμϕω, ἀλλ’ εἰ μὴ τύποι μηδὲ  
πείσεις, ἀλλ’ ἐνέργειαι περὶ ὃ ἔπεισι πεϕύκασιν. ‘Ημεῖς  
δὲ ἀπιστοῦντες, μὴ οὐ δύνηται, ἐὰν μὴ πληγῇ, τὸ αὑτῆς  
γινώσκειν δύναμις ἑκάστη, πάσχειν, ἀλλ’ οὐ γινώσκειν τὸ  
ἐγγὺς ποιοῦμεν, οὗ κρατεῖν δέδοται, ἀλλ’ οὐ κρατεῖσθαι.  
Τὸν αὐτὸν δὴ τρόπον καὶ ἐπὶ ἀκοῆς δεῖ νομίζειν γίνε- 
σθαι· τὸν μὲν τύπον εἶναι ἐν τῷ ἀέρι πληγήν τινα οὖσαν  
διηρθρωμένην, οἷον γραμμάτων ἐγγεγραμμένων ὑπὸ τοῦ  
τὴν ϕωνὴν πεποιηκότος, τὴν μέντοι δύναμιν καὶ τὴν τῆς  
ψυχῆς οὐσίαν οἷον ἀναγνῶναι τοὺς τύπους ἐν τῷ ἀέρι  
γεγραμμένους ἐλθόντας πλησίον, εἰς ὃ ἐλθόντες πεϕύ-  
κασιν ὁρᾶσθαι. Γεύσεως δὲ καὶ ὀσϕρήσεως τὰ μὲν πάθη,  
τὰ δ’ ὅσα αἰσθήσεις αὐτῶν καὶ κρίσεως, τῶν παθῶν εἰσι  
γνώσεις ἄλλαι τῶν παθῶν οὖσαι. Τῶν δὲ νοητῶν ἡ  
γνῶσις ἀπαθὴς καὶ ἀτύπωτός ἐστι μᾶλλον· ἀνάπαλιν γὰρ  
ἔσωθεν οἷον προπίπτει, τὰ δὲ ἔξωθεν θεωρεῖται· καὶ  
ἔστιν ἐκεῖνα μᾶλλον ἐνέργειαι καὶ κυριώτεραι· αὑτῆς γάρ,  
καὶ ἔστιν αὐτὴ ἐνεργοῦσα ἕκαστον. Πότερα δὲ αὑτὴν μὲν  
ἡ ψυχὴ δύο καὶ ὡς ἕτερον ὁρᾷ, νοῦν δὲ ἓν καὶ ἄμϕω  
τὰ δύο ἕν, ἐν ἄλλοις.  
@C[3] 
Νῦν δὲ τούτων εἰρημένων περὶ μνήμης ἐϕεξῆς  
λεκτέον εἰποῦσι πρότερον, ὡς οὐ θαυμαστόν - μᾶλλον δὲ  
θαυμαστὸν μέν, ἀπιστεῖν δὲ οὐ δεῖ τῇ τοιαύτῃ δυνάμει  
τῆς ψυχῆς - εἰ μηδὲν λαβοῦσα εἰς αὑτὴν ἀντίληψιν ὧν οὐκ   
ἔσχε ποιεῖται. Λόγος γάρ ἐστι πάντων, καὶ λόγος ἔσχατος  
μὲν τῶν νοητῶν καὶ τῶν ἐν τῷ νοητῷ ἡ ψυχῆς ϕύσις,  
πρῶτος δὲ τῶν ἐν τῷ αἰσθητῷ παντί. Διὸ δὴ καὶ πρὸς  
ἄμϕω ἔχει, ὑπὸ μὲν τῶν εὐπαθοῦσα καὶ ἀναβιωσκομένη,  
ὑπὸ δὲ τῶν τῇ ὁμοιότητι ἀπατωμένη καὶ κατιοῦσα ὥσπερ  
θελγομένη. ’Εν μέσῳ δὲ οὖσα αἰσθάνεται ἀμϕοῖν, καὶ τὰ  
μὲν νοεῖν λέγεται εἰς μνήμην ἐλθοῦσα, εἰ πρὸς αὐτοῖς  
γίγνοιτο· γινώσκει γὰρ τῷ αὐτά πως εἶναι· γινώσκει γὰρ  
οὐ τῷ ἐνιζάνειν αὐτά, ἀλλὰ τῷ πως ἔχειν αὐτὰ καὶ ὁρᾶν  
αὐτὰ καὶ εἶναι αὐτὰ ἀμυδρότερον καὶ γίνεσθαι ἐκ τοῦ  
ἀμυδροῦ τῷ οἷον ἐγείρεσθαι ἐναργεστέρα καὶ ἐκ δυνάμεως  
εἰς ἐνέργειαν ἰέναι. Τὰ δ’ αἰσθητὰ τὸν αὐτὸν τρόπον οἷον  
συναψάμενα καὶ ταῦτα παρ’ αὑτῆς οἷον ἐκλάμπειν ποιεῖ  
καὶ πρὸ ὀμμάτων εἶναι ἐργάζεται ἑτοίμης οὔσης καὶ πρὸ   
οἷον ὠδινούσης πρὸς αὐτὰ τῆς δυνάμεως. ῞Οταν τοίνυν ῥωσθῇ  
πρὸς ὁτιοῦν τῶν ϕανέντων, ὥσπερ πρὸς παρὸν διάκειται  
ἐπὶ πολὺν χρόνον καὶ ὅσῳ μᾶλλον, τόσῳ ἀεί. Διὸ καὶ τὰ  
παιδία μνημονεύειν λέγεται μᾶλλον, ὅτι μὴ ἀϕίστανται,  
ἀλλὰ κεῖται αὐτοῖς πρὸ ὀμμάτων ὡς ἂν ὁρῶσιν οὔπω εἰς  
πλῆθος, ἀλλὰ πρὸς ὀλίγα· οἷς δὲ ἐπὶ πολλὰ ἡ διάνοια καὶ  
ἡ δύναμις, ὥσπερ παραθέουσι καὶ οὐ μένουσιν. Εἰ δέ γε  
ἔμενον οἱ τύποι, οὐκ ἂν ἐποίησε τὸ πλῆθος ἧττον μνή- 
μας. ῎Ετι, εἰ τύποι μένοντες, οὐδὲν ἔδει σκοπεῖν, ἵνα  
ἀναμνησθῶμεν, οὐδὲ πρότερον ἐπιλαθομένους ὕστερον 
ἀναμιμνήσκεσθαι κειμένων. Καὶ αἱ εἰς ἀνάληψιν δὲ μελέται   
δηλοῦσι δυνάμωσιν ψυχῆς τὸ γινόμενον ὑπάρχον, ὥσπερ  
χειρῶν ἢ ποδῶν τὰ γυμνάσια εἰς τὸ ποιεῖν ῥᾳδίως, ἃ μὴ  
ἐν ταῖς χερσὶν ἢ ποσὶ κεῖται, ἀλλὰ πρὸς ἃ τῇ συνεχείᾳ  
ἡτοίμασται. Διὰ τί γὰρ ἅπαξ μὲν ἀκούσας ἢ δεύτερον οὐ  
μέμνηται, ὅταν δὲ πολλάκις, καὶ ὃ πρότερον ἀκούσας οὐκ  
ἔσχε, πολλῷ ὕστερον χρόνῳ μέμνηται ἤδη; Οὐ γὰρ δὴ τῷ  
μέρη ἐσχηκέναι πρότερον τοῦ τύπου· ἔδει γὰρ τούτων   
μεμνῆσθαι· ἀλλ’ οἷον ἐξαίϕνης γίγνεται τοῦτο ἔκ τινος  
[τῆς] ὑστέρας ἀκροάσεως ἢ μελέτης. Ταῦτα γὰρ μαρτυρεῖ  
πρόκλησιν τῆς δυνάμεως καθ’ ἣν μνημονεύομεν τῆς ψυχῆς  
ὡς ῥωσθεῖσαν ἢ ἁπλῶς ἢ πρὸς τοῦτο. ῞Οταν δὲ μὴ  
μόνον πρὸς ἃ ἐμελετήσαμεν τὸ τῆς μνήμης ἡμῖν παρῇ,  
ἀλλ’ οἵπερ πολλὰ ἀνειλήϕασιν ἐκ τοῦ εἰθίσθαι ἀπαγγε- 
λίαις χρῆσθαι, ῥᾳδίας ἤδη καὶ τῶν ἄλλων τὰς λεγομένας  
ἀναλήψεις ποιῶνται, τί ἄν τις ἐπαιτιῷτο τῆς μνήμης ἢ  
τὴν δύναμιν τὴν ῥωσθεῖσαν εἶναι; Οἱ μὲν γὰρ τύποι  
μένοντες ἀσθένειαν μᾶλλον ἢ δύναμιν κατηγοροῖεν· τὸ   
γὰρ ἐντυπώτατον τῷ εἴκειν ἐστὶ τοιοῦτον, καὶ πάθους  
ὄντος τοῦ τύπου τὸ μᾶλλον πεπονθὸς τοῦτό ἐστι τὸ  
μνημονεῦον μᾶλλον. Τούτου δὲ τοὐναντίον ϕαίνεται συμ-  
βαῖνον· οὐδαμοῦ γὰρ ἡ πρὸς ὁτιοῦν γυμνασία εὐπαθὲς τὸ  
γυμνασάμενον ποιεῖ· ἐπεὶ καὶ ἐπὶ τῶν αἰσθήσεων οὐ τὸ  
ἀσθενὲς ὁρᾷ οἷον ὀϕθαλμός, ἀλλ’ ὅτῳ δύναμίς ἐστιν εἰς  
ἐνέργειαν πλείων. Διὸ καὶ οἱ γεγηρακότες καὶ πρὸς τὰς  
αἰσθήσεις ἀσθενέστεροι καὶ πρὸς τὰς μνήμας ὡσαύτως.  
’Ισχὺς ἄρα τις καὶ ἡ αἴσθησις καὶ ἡ μνήμη. ῎Ετι τῶν  
αἰσθήσεων τυπώσεων οὐκ οὐσῶν, πῶς οἷόν τε τὰς μνήμας  
κατοχὰς τῶν οὐκ ἐντεθέντων οὐδὲ τὴν ἀρχὴν εἶναι; ’Αλλ’  
εἰ δύναμίς τις καὶ παρασκευὴ πρὸς τὸ ἕτοιμον, πῶς οὐχ   
ἅμα, ἀλλ’ ὕστερον εἰς ἀναπόλησιν τῶν αὐτῶν ἐρχόμεθα;  
῍Η ὅτι τὴν δύναμιν δεῖ οἷον ἐπιστῆσαι καὶ ἑτοιμάσασθαι.  
Τοῦτο γὰρ καὶ ἐπὶ τῶν ἄλλων δυνάμεων ὁρῶμεν εἰς τὸ  
ποιῆσαι ὃ δύνανται ἑτοιμαζομένων καὶ τὰ μὲν εὐθύς, τὰ  
δέ, εἰ συλλέξαιντο ἑαυτάς, ἐργαζομένων. Γίγνονται δὲ ὡς  
ἐπὶ τὸ πολὺ οὐχ οἱ αὐτοὶ μνήμονες καὶ ἀγχίνοι [πολλάκις],  
ὅτι οὐχ ἡ αὐτὴ δύναμις ἑκατέρου, ὥσπερ οὐδ’ ὁ αὐτὸς  
πυκτικὸς καὶ δρομικός· ἐπικρατοῦσι γὰρ ἄλλαι ἐν ἄλλῳ  
ἰδέαι. Καίτοι οὐκ ἐκώλυε τὸν ἁστινασοῦν ἔχοντα πλεονε-  
ξίας ψυχῆς ἀναγινώσκειν τὰ κείμενα, οὐδὲ τὸν ταύτῃ  
ῥυέντα τὴν τοῦ πάσχειν καὶ ἔχειν τὸ πάθος ἀδυναμίαν  
κεκτῆσθαι. Καὶ τὸ τῆς ψυχῆς δὲ ἀμέγεθες [καὶ ὅλως] ψυχὴν  
μαρτυρεῖ δύναμιν εἶναι. Καὶ ὅλως τὰ περὶ ψυχὴν πάντ’  
οὐ θαυμαστὸν ἄλλον τρόπον ἔχειν, ἢ ὡς ὑπειλήϕασιν ὑπὸ 
τοῦ μὴ ἐξετάζειν ἄνθρωποι, ἢ ὡς πρόχειροι αὐτοῖς ἐπιβο-
λαὶ ἐξ αἰσθητῶν ἐγγίνονται δι’ ὁμοιοτήτων ἀπατῶσαι.
Οἷον γὰρ ἐν πίναξιν ἢ δέλτοις γεγραμμένων γραμμάτων,
οὕτως περὶ τῶν αἰσθήσεων καὶ τοῦ μνημονεύειν διάκειν-
ται, καὶ οὔτε οἱ σῶμα αὐτὴν τιθέμενοι ὁρῶσιν, ὅσα
ἀδύνατα τῇ ὑποθέσει αὐτῶν συμβαίνει, οὔτε οἱ ἀ-
σώματον.   
@T[7]
@C[1]
|157$Εἰ δέ ἐστιν ἀθάνατος ἕκαστος ἡμῶν, ἢ ϕθείρεται  
πᾶς,ἢ τὰ μὲν αὐτοῦ ἄπεισιν εἰς σκέδασιν καὶ ϕθοράν, τὰ  
δὲ μένει εἰς ἀεί, ἅπερ ἐστὶν αὐτός,ὧδ’ ἄν τις μάθοι κατὰ  
ϕύσιν ἐπισκοπούμενος.# |158$‘Απλοῦν μὲν δή τι οὐκ ἂν εἴη  
ἄνθρωπος, ἀλλ’ ἔστιν ἐν αὐτῷ ψυχή, ἔχει δὲ καὶ σῶμα  
εἴτ’ οὖν ὄργανον ὂν ἡμῖν, εἴτ’ οὖν ἕτερον τρόπον προσ- 
ηρτημένον. ’Αλλ’ οὖν διῃρήσθω τε ταύτῃ καὶ ἑκατέρου  
τὴν ϕύσιν τε καὶ οὐσίαν καταθεατέον.# |159$Τὸ μὲν δὴ σῶμα   
καὶ αὐτὸ συγκείμενον οὔτε παρὰ τοῦ λόγου δύναται  
μένειν,# |160$ἥ τε αἴσθησις ὁρᾷ λυόμενόν τε καὶ τηκόμενον  
καὶ παντοίους ὀλέθρους δεχόμενον, ἑκάστου τε τῶν  
ἐνόντων πρὸς τὸ αὐτοῦ ϕερομένου, ϕθείροντός τε ἄλλου  
ἕτερον καὶ μεταβάλλοντος εἰς ἄλλο καὶ ἀπολλύντος,  
καὶ μάλιστα ὅταν ψυχὴ ἡ ϕίλα ποιοῦσα μὴ παρῇ τοῖς  
ὄγκοις.# |161$Κἂν μονωθῇ δὲ ἕκαστον γενόμενον ἓν οὐκ ἔστι,  
λύσιν δεχόμενον εἴς τε μορϕὴν καὶ ὕλην, ἐξ ὧν ἀνάγκη  
καὶ τὰ ἁπλᾶ τῶν σωμάτων τὰς συστάσεις ἔχειν.# |162$Καὶ μὴν  
καὶ μέγεθος ἔχοντα, ἅτε σώματα ὄντα, τεμνόμενά τε  
καὶ εἰς μικρὰ θραυόμενα καὶ ταύτῃ ϕθορὰν ἂν ὑπομένοι.#  
|163$῞Ωστ’ εἰ μὲν μέρος ἡμῶν τοῦτο, οὐ τὸ πᾶν ἀθάνατοι, εἰ  
δὲ ὄργανον, ἔδει γε αὐτὸ εἰς χρόνον τινὰ δοθὲν τοιοῦτον  
τὴν ϕύσιν εἶναι.# |164$Τὸ δὲ κυριώτατον καὶ αὐτὸς ὁ ἄνθρω- 
πος, εἴπερ τοῦτο, κατὰ τὸ εἶδος ὡς πρὸς ὕλην τὸ σῶμα ἢ  
κατὰ τὸ χρώμενον ὡς πρὸς ὄργανον· ἑκατέρως δὲ ἡ ψυχὴ   
αὐτός.#  
@C[2]
|165$Τοῦτο οὖν τίνα ϕύσιν ἔχει; ῍Η σῶμα μὲν ὂν πάντως  
ἀναλυτέον· σύνθετον γὰρ πᾶν γε σῶμα. Εἰ δὲ μὴ σῶμα εἴη,  
ἀλλὰ ϕύσεως ἄλλης, κἀκείνην ἢ τὸν αὐτὸν τρόπον ἢ κατ’   
ἄλλον σκεπτέον.# |166$Πρῶτον δὲ σκετέον, εἰς ὅ τι δεῖ τοῦτο  
τὸ σῶμα, ὃ λέγουσι ψυχήν, ἀναλύειν. ’Επεὶ γὰρ ζωὴ ψυχῇ  
πάρεστιν ἐξανάγκης, ἀνάγκη τοῦτο τὸ σῶμα, τὴν ψυχήν,  
εἰ μὲν ἐκ δύο σωμάτων ἢ πλειόνων εἴη,# |167$ἤτοι ἑκάτερον αὐ- 
τῶν ἢ ἕκαστον ζωὴν σύμϕυτον ἔχειν, ἢ τὸ μὲν ἔχειν, τὸ  
δὲ μή, ἢ μηδέτερον ἢ μηδὲν ἔχειν.# |168$Εἰ μὲν δὴ ἑνὶ αὐτῶν 
προσείη τὸ ζῆν, αὐτὸ τοῦτο ἂν εἴη ψυχή. Τί ἂν οὖν εἴη σῶμα 
ζωὴν παρ’ αὐτοῦ ἔχον;# |169$Πῦρ γὰρ καὶ ἀὴρ καὶ ὕδωρ καὶ γῆ  
ἄψυχα παρ’ αὐτῶν· καὶ ὅτῳ πάρεστι τούτων ψυχή, τοῦτο 
ἐπακτῷ κέχρηται τῇ ζωῇ, ἄλλα δὲ παρὰ ταῦτα σώματα  
οὐκ ἔστι.# |170$Καὶ οἷς γε δοκεῖ εἶναι καὶ στοιχεῖα τούτων ἕτερα,  
σώματα, οὐ ψυχαί, ἐλέχθησαν εἶναι οὐδὲ ζωὴν ἔχοντα.#  
|171$Εἰ δὲ μηδενὸς αὐτῶν ζωὴν ἔχοντος ἡ σύνοδος πεποίηκε  
ζωήν, ἄτοπον· εἰ δὲ ἕκαστον ζωὴν ἔχοι, καὶ ἓν ἀρκεῖ·#  
|172$μᾶλλον δὲ ἀδύνατον συμϕόρησιν σωμάτων ζωὴν ἐργάζε- 
σθαι καὶ νοῦν γεννᾶν τὰ ἀνόητα. Καὶ δὴ καὶ οὐχ ὁπωσοῦν  
κραθέντα ταῦτα ϕήσουσι γίγνεσθαι. Δεῖ ἄρα εἶναι τὸ τάξον  
καὶ τὸ τῆς κράσεως αἴτιον·# |173$ὥστε τοῦτο τάξιν ἂν ἔχοι  
ψυχῆς.# |174$Οὐ γὰρ ὅ τι σύνθετον, ἀλλ’ οὐδὲ ἁπλοῦν ἂν εἴη  
σῶμα ἐν τοῖς οὖσιν ἄνευ ψυχῆς οὔσης ἐν τῷ παντί, εἴπερ  
λόγος προσελθὼν τῇ ὕλῃ σῶμα ποιεῖ, οὐδαμόθεν δ’ ἂν  
προσέλθοι λόγος ἢ παρὰ ψυχῆς.#   
@C[3]
|175$Εἰ δέ τις μὴ οὕτως, ἀλλὰ ἀτόμους ἢ ἀμερῆ συνελ- 
θόντα ψυχὴν ποιεῖν τῇ ἑνώσει λέγοι καὶ ὁμοπαθείᾳ, ἐλέγ- 
χοιτ’ ἂν καὶ τῇ παραθέσει μὴ δι’ ὅλου δέ,# |176$οὐ γιγνομένου  
ἑνὸς οὐδὲ συμπαθοῦς ἐξ ἀπαθῶν καὶ μὴ ἑνοῦσθαι δυνα- 
μένων σωμάτων·# |177$ψυχὴ δὲ αὑτῇ συμπαθής. ’Εκ δὲ ἀμερῶν  
σῶμα οὐδὲ μέγεθος ἂν γένοιτο.# |178$Καὶ μὴν εἰ ἁπλοῦ ὄντος  
τοῦ σώματος τὸ μὲν ὅσον ὑλικὸν παρ’ αὐτοῦ ζωὴν ἔχειν  
οὐ ϕήσουσιν - ὕλη γὰρ ἄποιον - τὸ δὲ κατὰ τὸ εἶδος  
τεταγμένον ἐπιϕέρειν τὴν ζωήν,# |179$εἰ μὲν οὐσίαν ϕήσουσι τὸ  
εἶδος τοῦτο εἶναι, οὐ τὸ συναμϕότερον, θάτερον δὲ τούτων  
ἔσται ἡ ψυχή· ὃ οὐκέτ’ ἂν σῶμα· οὐ γὰρ ἐξ ὕλης καὶ τοῦτο,  
ἢ πάλιν τὸν αὐτὸν τρόπον ἀναλύσομεν.# |180$Εἰ δὲ πάθημα τῆς  
ὕλης, ἀλλ’ οὐκ οὐσίαν ϕήσουσιν εἶναι, ἀϕ’ οὗ τὸ πάθημα  
καὶ ἡ ζωὴ εἰς τὴν ὕλην ἐλήλυθε, λεκτέον αὐτοῖς. Οὐ γὰρ  
δὴ ἡ ὕλη αὐτὴν μορϕοῖ οὐδὲ αὐτὴ ψυχὴν ἐντίθησι. Δεῖ ἄρα   
τι εἶναι τὸ χορηγὸν τῆς ζωῆς, εἴτε τῇ ὕλῃ ἡ χορηγία, εἴθ’  
ὁτῳοῦν τῶν σωμάτων, ἔξω ὂν καὶ ἐπέκεινα σωματικῆς  
ϕύσεως ἁπάσης.# |181$’Επεὶ οὐδ’ ἂν εἴη σῶμα οὐδὲν ψυχικῆς  
δυνάμεως οὐκ οὔσης.# |182$‘Ρεῖ γάρ, καὶ ἐν ϕορᾷ αὐτοῦ ἡ ϕύσις,  
καὶ ἀπόλοιτο ἂν ὡς τάχιστα, εἰ πάντα σώματα εἴη, κἂν  
εἰ ὄνομα ἑνὶ αὐτῶν ψυχήν τις θεῖτο. Ταὐτὰ γὰρ ἂν πάθοι  
τοῖς ἄλλοις σώμασιν ὕλης μιᾶς οὔσης αὐτοῖς.# |183$Μᾶλλον δὲ  
οὐδ’ ἂν γένοιτο, ἀλλὰ στήσεται ἐν ὕλῃ τὰ πάντα, μὴ ὄντος  
τοῦ μορϕοῦντος αὐτήν.# |184$Τάχα δ’ ἂν οὐδ’ ἂν ἡ ὕλη τὸ παράπαν  
εἴη. Λυθήσεταί τε καὶ τόδε τὸ ξύμπαν, εἴ τις αὐτὸ πιστεύ- 
σειε σώματος συνέρξει, διδοὺς αὐτῷ ψυχῆς τάξιν μέχρι  
τῶν ὀνομάτων, ἀέρι καὶ πνεύματι σκεδαστοτάτῳ καὶ  
τὸ ἑνὶ εἶναι ἔχοντι οὐ παρ’ αὐτοῦ.# |185$Πῶς γὰρ τεμνομένων  
τῶν πάντων σωμάτων ᾡτινιοῦν τις ἀναθεὶς τόδε τὸ πᾶν οὐκ  
ἀνόητόν τε καὶ ϕερόμενον εἰκῆ ποιήσει; Τίς γὰρ τάξις ἐν  
πνεύματι δεομένῳ παρὰ ψυχῆς τάξεως ἢ λόγος ἢ νοῦς;#  
|186$’Αλλὰ ψυχῆς μὲν οὔσης ὑπουργὰ ταῦτα πάντα αὐτῇ εἰς  
σύστασιν κόσμου καὶ ζῴου ἑκάστου, ἄλλης παρ’ ἄλλου  
δυνάμεως εἰς τὸ ὅλον συντελούσης· ταύτης δὲ μὴ παρούσης  
ἐν τοῖς ὅλοις οὐδὲν ἂν εἴη ταῦτα, οὐχ ὅτι ἐν τάξει.#  
@C[4]
|187$Μαρτυροῦσι δὲ καὶ αὐτοὶ ὑπὸ τῆς ἀληθείας ἀγό- 
μενοι, ὡς δεῖ τι πρὸ τῶν σωμάτων εἶναι κρεῖττον αὐτῶν  
ψυχῆς εἶδος,# |188$ἔννουν τὸ πνεῦμα καὶ πῦρ νοερὸν τιθέ-  
μενοι, ὥσπερ ἄνευ πυρὸς καὶ πνεύματος οὐ δυναμένης τῆς  
κρείττονος μοίρας ἐν τοῖς οὖσιν εἶναι, τόπον δὲ ζητού- 
σης εἰς τὸ ἱδρυθῆναι, δέον ζητεῖν, ὅπου τὰ σώματα ἱδρύ- 
σουσιν, ὡς ἄρα δεῖ ταῦτα ἐν ψυχῆς δυνάμεσιν ἱδρῦσθαι.#  
|189$Εἰ δὲ μηδὲν παρὰ τὸ πνεῦμα τὴν ζωὴν καὶ τὴν ψυχὴν  
τίθενται, τί τὸ πολυθρύλλητον αὐτοῖς “πὼς ἔχον”, εἰς ὃ  
καταϕεύγουσιν ἀναγκαζόμενοι τίθεσθαι ἄλλην παρὰ τὰ  
σώματα ϕύσιν δραστήριον;# |190$Εἰ οὖν οὐ πᾶν μὲν πνεῦμα  
ψυχή, ὅτι μυρία πνεύματα ἄψυχα, τὸ δέ πως ἔχον  
πνεῦμα ϕήσουσι, τό πως ἔχον τοῦτο καὶ ταύτην τὴν  
σχέσιν ἢ τῶν ὄντων τι ϕήσουσιν ἢ μηδέν. ’Αλλ’ εἰ μὲν  
μηδέν, πνεῦμα ἂν εἴη μόνον, τὸ δέ πως ἔχον ὄνομα. Καὶ  
οὕτω συμβήσεται αὐτοῖς οὐδὲ ἄλλο οὐδὲν εἶναι λέγειν ἢ  
τὴν ὕλην καὶ ψυχὴν καὶ θεόν, καὶ ὀνόματα πάντα, ἐκεῖνο  
δὲ μόνον.# |191$Εἰ δὲ τῶν ὄντων ἡ σχέσις καὶ ἄλλο παρὰ τὸ  
ὑποκείμενον καὶ τὴν ὕλην, ἐν ὕλῃ μέν, ἄυλον δὲ αὐτὸ τῷ  
μὴ πάλιν αὖ συγκεῖσθαι ἐξ ὕλης, λόγος ἂν εἴη τις καὶ οὐ  
σῶμα καὶ ϕύσις ἑτέρα.# |192$῎Ετι δὲ καὶ ἐκ τῶνδε οὐχ ἧττον  
ϕαίνεται ἀδύνατον ὂν τὴν ψυχὴν εἶναι σῶμα ὁτιοῦν. ῍Η  
γὰρ θερμόν ἐστιν ἢ ψυχρόν, ἢ σκληρὸν ἢ μαλακόν, ὑγρόν  
τε ἢ πεπηγός, μέλαν τε ἢ λευκόν, καὶ πάντα ὅσα ποιότητες  
σωμάτων ἄλλαι ἐν ἄλλοις.# |193$Καὶ εἰ μὲν θερμὸν μόνον,  
θερμαίνει, ψυχρὸν δὲ μόνον, ψύξει· καὶ κοῦϕα ποιήσει τὸ  
κοῦϕον προσγενόμενον καὶ παρόν, καὶ βαρυνεῖ τὸ βαρύ·  
καὶ μελανεῖ τὸ μέλαν, καὶ τὸ λευκὸν λευκὸν ποιήσει. Οὐ  
γὰρ πυρὸς τὸ ψύχειν, οὐδὲ τοῦ ψυχροῦ θερμὰ ποιεῖν.# |194$’Αλλ’  
ἥ γε ψυχὴ καὶ ἐν ἄλλοις μὲν ζῴοις ἄλλα, τὰ δ’ ἄλλα ποιεῖ,# 
καὶ ἐν τῷ δὲ αὐτῷ τὰ ἐναντία, τὰ μὲν πηγνῦσα, τὰ δὲ  
χέουσα, καὶ τὰ μὲν πυκνά, τὰ δὲ ἀραιά, μέλανα λευκά,  
κοῦϕα βαρέα. Καίτοι ἓν δεῖ ποιεῖν κατὰ τὴν τοῦ σώματος  
ποιότητά τε τὴν ἄλλην καὶ δὴ καὶ χρόαν· νῦν δὲ πολλά.  
@C[5]
Τὰς δὲ δὴ κινήσεις πῶς διαϕόρους, ἀλλ’ οὐ μίαν,  
μιᾶς οὔσης παντὸς σώματος κινήσεως; Εἰ δὲ τῶν μὲν  
προαιρέσεις, τῶν δὲ λόγους αἰτιάσονται, ὀρθῶς μὲν τοῦτο·  
ἀλλ’ οὐ σώματος ἡ προαίρεσις οὐδὲ οἱ λόγοι διάϕοροί γε  
ὄντες, ἑνὸς ὄντος καὶ ἁπλοῦ τοῦ σώματος, καὶ οὐ μετὸν  
αὐτῷ τοιούτου γε λόγου, ἢ ὅσος δέδοται αὐτῷ παρὰ τοῦ  
ποιήσαντος θερμὸν αὐτὸ ἢ ψυχρὸν εἶναι. Τὸ δὲ καὶ ἐν  
χρόνοις αὔξειν, καὶ μέχρι τοσούτου μέτρου, πόθεν ἂν τῷ  
σώματι αὐτῷ γένοιτο, ᾧ προσήκει ἐναύξεσθαι, αὐτῷ δὲ  
ἀμοίρῳ τοῦ αὔξειν εἶναι, ἢ ὅσον παραληϕθείη ἂν ἐν ὕλης  
ὄγκῳ ὑπηρετοῦν τῷ δι’ αὐτοῦ τὴν αὔξην ἐργαζομένῳ;  
Καὶ γὰρ εἰ ἡ ψυχὴ σῶμα οὖσα αὔξοι, ἀνάγκη καὶ αὐτὴν   
αὔξεσθαι, προσθήκῃ δηλονότι ὁμοίου σώματος, εἰ μέλλει  
εἰς ἴσον ἰέναι τῷ αὐξομένῳ ὑπ’ αὐτῆς. Καὶ ἢ ψυχὴ ἔσται  
τὸ προστιθέμενον ἢ ἄψυχον σῶμα. Καὶ εἰ μὲν ψυχή, πόθεν  
καὶ πῶς εἰσιούσης, καὶ πῶς προστιθεμένης; Εἰ δὲ ἄψυχον   
τὸ προστιθέμενον, πῶς τοῦτο ψυχώσεται καὶ τῷ πρόσθεν  
ὁμογνωμονήσει καὶ ἓν ἔσται καὶ τῶν αὐτῶν δοξῶν τῇ  
πρόσθεν μεταλήψεται, ἀλλ’ οὐχ ὥσπερ ξένη ψυχὴ αὕτη ἐν  
ἀγνοίᾳ ἔσται ὧν ἡ ἑτέρα; Εἰ δὲ καί, ὥσπερ ὁ ἄλλος ὄγκος  
ἡμῶν, τὸ μέν τι ἀπορρεύσεται αὐτοῦ, τὸ δέ τι προσελεύ- 
σεται, οὐδὲν δὲ ἔσται τὸ αὐτό, πῶς οὖν ἡμῖν αἱ μνῆμαι,  
πῶς δὲ ἡ γνώρισις οἰκείων οὐδέποτε τῇ αὐτῇ ψυχῇ χρω- 
μένων; Καὶ μὴν εἰ σῶμά ἐστι, ϕύσις δὲ σώματος μεριζό- 
μενον εἰς πλείω ἕκαστον μὴ τὸ αὐτὸ εἶναι τῶν μερῶν τῷ  
ὅλῳ, εἰ τὸ τοσόνδε μέγεθος ψυχή, ὃ ἐὰν ἔλαττον ᾖ ψυχὴ οὐκ  
ἔσται, ὥσπερ πᾶν ποσὸν ἀϕαιρέσει τὸ εἶναι τὸ πρόσθεν  
ἠλλάξατο - εἰ δέ τι τῶν μέγεθος ἐχόντων τὸν ὄγκον ἐλατ- 
τωθὲν τῇ ποιότητι ταὐτὸν μένοι, ᾗ μὲν σῶμα ἕτερόν ἐστι,   
καὶ ᾗ ποσόν, τῇ δὲ ποιότητι ἑτέρᾳ τῆς ποσότητος οὔσῃ τὸ  
ταὐτὸν ἀποσῴζειν δύναται - τί τοίνυν ϕήσουσιν οἱ τὴν  
ψυχὴν σῶμα εἶναι λέγοντες; Πρῶτον μὲν περὶ ἑκάστου  
μέρους τῆς ψυχῆς τῆς ἐν τῷ αὐτῷ σώματι πότερον ἕκασ- 
τον ψυχήν, οἵα ἐστὶ καὶ ἡ ὅλη; Καὶ πάλιν τοῦ μέρους  
τὸ μέρος; Οὐδὲν ἄρα τὸ μέγεθος συνεβάλλετο τῇ οὐσίᾳ  
αὐτῆς· καίτοι ἔδει γε ποσοῦ τινος ὄντος· καὶ ὅλον πολλαχῇ,  
ὅπερ σώματι παρεῖναι ἀδύνατον ἐν πλείοσι τὸ αὐτὸ ὅλον  
εἶναι καὶ τὸ μέρος ὅπερ τὸ ὅλον ὑπάρχειν. Εἰ δὲ ἕκαστον   
τῶν μερῶν οὐ ψυχὴν ϕήσουσιν, ἐξ ἀψύχων ψυχὴ αὐτοῖς  
ὑπάρξει. Καὶ προσέτι ψυχῆς ἑκάστης τὸ μέγεθος ὡρισμέ-
νον ἔσται, οὐδὲ ἐϕ’ ἑκάτερα ἢ ἐπὶ τὸ ἔλαττόν γε ἢ ἐπὶ τὸ
μεῖζον ψυχὴ οὐκ ἔσται. ῞Οταν τοίνυν ἐκ συνόδου μιᾶς καὶ
ἐνὸς σπέρματος δίδυμα γένηται γεννήματα, ἢ καί, ὥσπερ
καὶ ἐν τοῖς ἄλλοις ζῴοις, πλεῖστα τοῦ σπέρματος εἰς πολ-
λοὺς τόπους μεριζομένου, οὗ δὴ ἕκαστον ὅλον ἐστί, πῶς οὐ
διδάσκει τοῦτο τοὺς βουλομένους μανθάνειν, ὡς, ὅπου τὸ
μέρος τὸ αὐτό ἐστι τῷ ὅλῳ, τοῦτο ἐν τῇ αὐτοῦ οὐσίᾳ τὸ ποσὸν  
εἶναι ὑπερβέβηκεν, ἄποσον δὲ αὐτὸ εἶναι δεῖ ἐξ ἀνάγκης;  
Οὕτω γὰρ ἂν μένοι τὸ αὐτὸ τοῦ ποσοῦ κλεπτομένου, ἅτε   
μὴ μέλον αὐτῷ ποσότητος καὶ ὄγκου, ὡς ἂν τῆς οὐσίας  
αὐτοῦ ἕτερόν τι οὔσης. ῎Αποσον ἄρα ἡ ψυχὴ καὶ οἱ
λόγοι.  
@C[6]
῞Οτι δέ, εἰ σῶμα εἴη ἡ ψυχή, οὔτε τὸ αἰσθάνεσθαι  
οὔτε τὸ νοεῖν οὔτε τὸ ἐπίστασθαι οὔτε ἀρετὴ οὔτε τι  
τῶν καλῶν ἔσται, ἐκ τῶνδε δῆλον. Εἴ τι μέλλει αἰσθά- 
νεσθαί τινος, ἓν αὐτὸ δεῖ εἶναι καὶ τῷ αὐτῷ παντὸς  
ἀντιλαμβάνεσθαι, καὶ εἰ διὰ πολλῶν αἰσθητηρίων πλείω  
τὰ εἰσιόντα εἴη ἢ πολλαὶ περὶ ἓν ποιότητες, κἂν δι’  
ἑνὸς ποικίλον οἷον πρόσωπον. Οὐ γὰρ ἄλλο μὲν ῥινός, ἄλ- 
λο δὲ ὀϕθαλμῶν, ἀλλὰ ταὐτὸν ὁμοῦ πάντων. Καὶ εἰ τὸ  
μὲν δι’ ὀμμάτων, τὸ δὲ δι’ ἀκοῆς, ἕν τι δεῖ εἶναι, εἰς  
ὃ ἄμϕω. ῍Η πῶς ἂν εἴποι, ὅτι ἕτερα ταῦτα, μὴ εἰ τὸ  
αὐτὸ ὁμοῦ τῶν αἰσθημάτων ἐλθόντων; Δεῖ τοίνυν τοῦτο  
ὥσπερ κέντρον εἶναι, γραμμὰς δὲ συμβαλλούσας ἐκ  
περιϕερείας κύκλου τὰς πανταχόθεν αἰσθήσεις πρὸς τοῦτο  
περαίνειν, καὶ τοιοῦτον τὸ ἀντιλαμβανόμενον εἶναι, ἓν ὂν  
ὄντως. Εἰ δὲ διεστὼς τοῦτο γένοιτο, καὶ οἷον γραμμῆς  
ἐπ’ ἄμϕω τὰ πέρατα αἱ αἰσθήσεις προσβάλλοιεν, ἢ συν- 
δραμεῖται εἰς ἓν καὶ τὸ αὐτὸ πάλιν, οἷον τὸ μέσον, ἢ  
ἄλλο, τὸ δὲ ἄλλο, ἑκάτερον ἑκατέρου αἴσθησιν ἕξει· ὥσπερ  
ἂν εἰ ἐγὼ μὲν ἄλλου, σὺ δὲ ἄλλου αἴσθοιο. Καὶ εἰ ἓν   
εἴη τὸ αἴσθημα, οἷον πρόσωπον, ἢ εἰς ἓν συναιρεθήσεται  
-ὅπερ καὶ ϕαίνεται· συναιρεῖται γὰρ καὶ ἐν αὐταῖς ταῖς  
κόραις· ἢ πῶς ἂν τὰ μέγιστα διὰ ταύτης ὁρῷτο; ὥστε  
ἔτι μᾶλλον εἰς τὸ ἡγεμονοῦν ἰόντα οἷον ἀμερῆ νοήματα  
γίγνεσθαι-καὶ ἔσται ἀμερὲς τοῦτο· ἢ μεγέθει ὄντι τούτῳ  
συμμερίζοιτο ἄν, ὥστε ἄλλο ἄλλου μέρος καὶ μηδένα  
ἡμῶν ὅλου τοῦ αἰσθητοῦ τὴν ἀντίληψιν ἴσχειν. ’Αλλὰ γὰρ  
ἕν ἐστι τὸ πᾶν· πῶς γὰρ ἂν καὶ διαιροῖτο; Οὐ γὰρ δὴ τὸ  
ἴσον τῷ ἴσῳ ἐϕαρμόσει, ὅτι οὐκ ἴσον τὸ ἡγεμονοῦν παντὶ  
αἰσθητῷ. Κατὰ πηλίκα οὖν ἡ διαίρεσις; ῍Η εἰς τοσαῦτα  
διαιρεθήσεται, καθόσον ἂν ἀριθμοῦ ἔχοι εἰς ποικιλίαν τὸ  
εἰσιὸν αἴσθημα; Καὶ ἕκαστον δὴ ἐκείνων τῶν μερῶν τῆς  
ψυχῆς ἄρα καὶ τοῖς μορίοις αὐτοῦ αἰσθήσεται. ῍Η ἀναί- 
σθητα τὰ μέρη τῶν μορίων ἔσται; ’Αλλὰ ἀδύνατον. Εἰ  
δὲ ὁτιοῦν παντὸς αἰσθήσεται, εἰς ἄπειρα διαιρεῖσθαι τοῦ  
μεγέθους πεϕυκότος ἀπείρους καὶ αἰσθήσεις καθ’ ἕκαστον  
αἰσθητὸν συμβήσεται γίγνεσθαι ἑκάστῳ οἷον τοῦ αὐτοῦ  
ἀπείρους ἐν τῷ ἡγεμονοῦντι ἡμῶν εἰκόνας. Καὶ μὴν σώμα-
τος ὄντος τοῦ αἰσθανομένου οὐκ ἂν ἄλλον τρόπον γένοιτο τὸ  
αἰσθάνεσθαι ἢ οἷον ἐν κηρῷ ἐνσημανθεῖσαι ἀπὸ δακτυ-
λίων σϕραγῖδες, εἴτ’ οὖν εἰς αἷμα, εἴτ’ οὖν εἰς ἀέρα τῶν
αἰσθητῶν ἐνσημαινομένων. Καὶ εἰ μὲν ὡς ἐν σώμασιν
ὑγροῖς, ὅπερ καὶ εὔλογον, ὥσπερ εἰς ὕδωρ συγχυθήσεται,
καὶ οὐκ ἔσται μνήμη· εἰ δὲ μένουσιν οἱ τύποι, ἢ οὐκ ἔστιν  
ἄλλους ἐνσημαίνεσθαι ἐκείνων κατεχόντων, ὥστε ἄλλαι 
αἰσθήσεις οὐκ ἔσονται, ἢ γινομένων ἄλλων ἐκεῖνοι οἱ πρό-
τεροι ἀπολοῦνται· ὥστε οὐδὲν ἔσται μνημονεύειν. Εἰ δὲ
ἔστι τὸ μνημονεύειν καὶ ἄλλων αἰσθάνεσθαι ἐπ’ ἄλλοις
οὐκ ἐμποδιζόντων τῶν πρόσθεν, ἀδύνατον τὴν ψυχὴν
σῶμα εἶναι.  
@C[7]
῎Ιδοι δ’ ἄν τις καὶ ἐκ τοῦ ἀλγεῖν καὶ ἐκ τῆς τοῦ  
ἀλγεῖν αἰσθήσεως τὸ αὐτὸ τοῦτο. ῞Οταν δάκτυλον λέγηται  
ἀλγεῖν ἄνθρωπος, ἡ μὲν ὀδύνη περὶ τὸν δάκτυλον δήπουθεν,  
ἡ δ’αἴσθησις τοῦ ἀλγεῖν δῆλον ὅτι ὁμολογήσουσιν, ὡς  
περὶ τὸ ἡγεμονοῦν γίγνεται. ῎Αλλου δὴ ὄντος τοῦ πονοῦντος  
μέρους τοῦ πνεύματος τὸ ἡγεμονοῦν αἰσθάνεται, καὶ ὅλη ἡ  
ψυχὴ τὸ αὐτὸ πάσχει. Πῶς οὖν τοῦτο συμβαίνει; Διαδόσει,  
ϕήσουσι, παθόντος μὲν πρώτως τοῦ περὶ τὸν δάκτυλον  
ψυχικοῦ πνεύματος, μεταδόντος δὲ τῷ ἐϕεξῆς καὶ τού- 
του ἄλλῳ, ἕως πρὸς τὸ ἡγεμονοῦν ἀϕίκοιτο. ’Ανάγκη  
τοίνυν, εἰ τὸ πρῶτον πονοῦν ᾔσθετο, ἄλλην τὴν αἴσθησιν  
τοῦ δευτέρου εἶναι, εἰ κατὰ διάδοσιν ἡ αἴσθησις, καὶ τοῦ   
τρίτου ἄλλην καὶ πολλὰς αἰσθήσεις καὶ ἀπείρους περὶ  
ἑνὸς ἀλγήματος γίγνεσθαι, καὶ τούτων ἁπασῶν ὕστερον  
τὸ ἡγεμονοῦν αἴσθεσθαι καὶ τῆς ἑαυτοῦ παρὰ ταύτας.  
Τὸ δὲ ἀληθὲς ἑκάστην ἐκείνων μὴ τοῦ ἐν τῷ δακτύλῳ  
ἀλγήματος, ἀλλὰ τὴν μὲν ἐϕεξῆς τῷ δακτύλῳ, ὅτι ὁ  
ταρσὸς ἀλγεῖ, τὴν δὲ τρίτην, ὅτι ἄλλο τὸ πρὸς τῷ ἄνω- 
θεν, καὶ πολλὰς εἶναι ἀλγηδόνας, τό τε ἡγεμονοῦν μὴ τοῦ  
πρὸς τῷ δακτύλῳ ἀλγήματος αἰσθάνεσθαι, ἀλλὰ τοῦ πρὸς  
αὐτῷ, καὶ τοῦτο γινώσκειν μόνον, τὰ δ’ ἄλλα χαίρειν ἐᾶν  
μὴ ἐπιστάμενον, ὅτι ἀλγεῖ ὁ δάκτυλος. Εἰ τοίνυν κατὰ  
διάδοσιν οὐχ οἷόν τε τὴν αἴσθησιν τοῦ τοιούτου γίγνεσθαι  
μηδὲ σώματος, ὄγκου ὄντος, ἄλλου παθόντος ἄλλου γνῶσιν  
εἶναι-παντὸς γὰρ μεγέθους τὸ μὲν ἄλλο, τὸ δὲ ἄλλο  
ἐστί-δεῖ τοιοῦτον τίθεσθαι τὸ αἰσθανόμενον, οἷον παν- 
ταχοῦ αὐτὸ ἑαυτῷ τὸ αὐτὸ εἶναι. Τοῦτο δὲ ἄλλῳ τινὶ  
τῶν ὄντων ἢ σώματι ποιεῖν προσήκει.  
@C[8]
῞Οτι δὲ οὐδὲ νοεῖν οἷόν τε, εἰ σῶμα ἡ ψυχὴ ὁτιοῦν  
εἴη, δεικτέον ἐκ τῶνδε. Εἰ γὰρ τὸ αἰσθάνεσθαί ἐστι τὸ  
σώματι προσχρωμένην τὴν ψυχὴν ἀντιλαμβάνεσθαι τῶν  
αἰσθητῶν, οὐκ ἂν εἴη καὶ τὸ νοεῖν τὸ διὰ σώματος  
καταλαμβάνειν, ἢ ταὐτὸν ἔσται τῷ αἰσθάνεσθαι. Εἰ οὖν  
τὸ νοεῖν ἐστι τὸ ἄνευ σώματος ἀντιλαμβάνεσθαι, πολὺ  
πρότερον δεῖ μὴ σῶμα αὐτὸ τὸ νοῆσον εἶναι. ῎Ετι εἰ  
αἰσθητῶν μὲν ἡ αἴσθησις, νοητῶν δὲ ἡ νόησις - εἰ δὲ μὴ    
βούλονται, ἀλλ’ οὖν ἔσονταί γε καὶ νοητῶν τινων νοήσεις  
καὶ ἀμεγέθων ἀντιλήψεις - πῶς οὖν μέγεθος ὂν τὸ μὴ  
μέγεθος νοήσει καὶ τῷ μεριστῷ τὸ μὴ μεριστὸν νοήσει;  
῍Η μέρει τινὶ ἀμερεῖ αὐτοῦ. Εἰ δὲ τοῦτο, οὐ σῶμα ἔσται τὸ  
νοῆσον· οὐ γὰρ δὴ τοῦ ὅλου χρεία πρὸς τὸ θίγειν· ἀρκεῖ  
γὰρ καθ’ ἕν τι. Εἰ μὲν οὖν συγχωρήσονται τὰς πρώτας  
νοήσεις, ὅπερ ἀληθές ἐστιν, εἶναι τῶν πάντη σώματος  
καθαρωτάτων αὐτοεκάστου, ἀνάγκη καὶ τὸ νοοῦν σώμα- 
τος καθαρὸν ὂν ἢ γιγνόμενον γινώσκειν. Εἰ δὲ τῶν ἐν 
ὕλῃ εἰδῶν τὰς νοήσεις ϕήσουσιν εἶναι, ἀλλὰ χωριζομέ- 
νων γε τῶν σωμάτων γίγνονται τοῦ νοῦ χωρίζοντος. Οὐ  
γὰρ δὴ μετὰ σαρκῶν ἢ ὅλως ὕλης ὁ χωρισμὸς κύκλου καὶ  
τριγώνου καὶ γραμμῆς καὶ σημείου. Δεῖ ἄρα καὶ τὴν ψυχὴν  
σώματος αὐτὴν ἐν τῷ τοιούτῳ χωρίσαι. Δεῖ ἄρα μηδὲ  
αὐτὴν σῶμα εἶναι.  
’Αμέγεθες δέ, οἶμαι, καὶ τὸ καλὸν καὶ τὸ δίκαιον· καὶ  
ἡ τούτων ἄρα νόησις. ῞Ωστε καὶ προσιόντα ἀμερεῖ αὐτῆς   
ὑποδέξεται καὶ ἐν αὐτῇ ἐν ἀμερεῖ κείσεται. Πῶς δ’ ἂν καὶ  
σώματος ὄντος τῆς ψυχῆς ἀρεταὶ αὐτῆς, σωϕροσύνη καὶ  
δικαιοσύνη ἀνδρία τε καὶ αἱ ἄλλαι; Πνεῦμά τι γὰρ ἢ αἷμά  
τι ἂν τὸ σωϕρονεῖν εἴη ἢ δικαιότης ἢ ἀνδρία, εἰ μὴ ἄρα ἡ  
ἀνδρία τὸ δυσπαθὲς τοῦ πνεύματος εἴη, καὶ ἡ σωϕροσύνη  
ἡ εὐκρασία, τὸ δὲ κάλλος εὐμορϕία τις ἐν τύποις, καθ’ ἣν  
λέγομεν ἰδόντες ὡραίους καὶ καλοὺς τὰ σώματα. ’Ισχυρῷ  
μὲν οὖν καὶ καλῷ ἐν τύποις πνεύματι εἶναι προσήκοι ἄν·  
σωϕρονεῖν δὲ τί δεῖ πνεύματι; ’Αλλ’ οὐ τοὐναντίον ἐν  
περιπτύξεσι καὶ ἁϕαῖς εὐπαθεῖν, ὅπου ἢ θερμανθήσεται  
ἢ συμμέτρως ψύχεος ἱμείροι ἢ μαλακοῖς τισι καὶ ἁπα- 
λοῖς καὶ λείοις πελάσει; Τὸ δὲ κατ’ ἀξίαν νεῖμαι τί ἂν   
αὐτῷ μέλοι;|195$Πότερον δὲ ἀιδίων ὄντων τῶν τῆς ἀρετῆς  
θεωρημάτων καὶ τῶν ἄλλων τῶν νοητῶν ἡ ψυχὴ ἐϕάπτε-
ται, ἢ γίνεταί τῳ ἡ ἀρετή, ὠϕελεῖ καὶ πάλιν ϕθείρεται;# |196$
’Αλλὰ τίς ὁ ποιῶν καὶ πόθεν; Οὕτω γὰρ ἂν ἐκεῖνο πάλιν  
μένοι.#|197$Δεῖ ἄρα ἀιδίων εἶναι καὶ μενόντων, οἷα καὶ τὰ ἐν 
γεωμετρίᾳ. Εἰ δὲ ἀιδίων καὶ μενόντων, οὐ σωμάτων. 
Δεῖ ἄρα καὶ ἐν ᾧ ἔσται τοιοῦτον εἶναι·# δεῖ ἄρα μὴ σῶμα  
εἶναι. Οὐ γὰρ μένει, ἀλλὰ ῥεῖ ἡ σώματος ϕύσις πᾶσα.  
@C[8^1]
Εἰ δὲ τὰς τῶν σωμάτων ποιήσεις ὁρῶντες θερ- 
μαινούσας καὶ ψυχούσας καὶ ὠθούσας καὶ βαρυνούσας  
ἐνταῦθα τάττουσι τὴν ψυχὴν οἷον ἐν δραστηρίῳ τόπῳ  
ἱδρύοντες αὐτήν,πρῶτον μὲν ἀγνοοῦσιν, ὡς καὶ αὐτὰ  
τὰ σώματα δυνάμεσι ταῖς ἐν αὐτοῖς ἀσωμάτοις ταῦτα  
ἐργάζεται·ἔπειτα, ὅτι οὐ ταύτας τὰς δυνάμεις περὶ ψυχὴν  
εἶναι ἀξιοῦμεν, ἀλλὰ τὸ νοεῖν, τὸ αἰσθάνεσθαι, λογίζεσθαι,  
ἐπιθυμεῖν, ἐπιμελεῖσθαι ἐμϕρόνως καλῶς, ἃ πάντα ἄλλην  
οὐσίαν ζητεῖ. |198$Τὰς οὖν δυνάμεις τῶν ἀσωμάτων μετα- 
βιβάσαντες εἰς τὰ σώματα οὐδεμίαν ἐκείνοις καταλείπου- 
σιν.# |199$῞Οτι δὲ καὶ τὰ σώματα ἀσωμάτοις δυνάμεσι δύνα- 
ται ἃ δύναται, ἐκ τῶνδε δῆλον.# |200$‘Ομολογήσουσι γὰρ ἕτερον  
ποιότητα καὶ ποσότητα εἶναι, καὶ πᾶν σῶμα ποσὸν εἶναι,  
καὶ ἔτι οὐ πᾶν σῶμα ποιὸν εἶναι, ὥσπερ τὴν ὕλην.  
Ταῦτα δὲ ὁμολογοῦντες τὴν ποιότητα ὁμολογήσουσιν ἕτε-  
ρον οὖσαν ποσοῦ ἕτερον σώματος εἶναι.# |201$Πῶς γὰρ μὴ  
ποσὸν οὖσα σῶμα ἔσται, εἴπερ πᾶν σῶμα ποσόν;# |202$Καὶ μήν,  
ὅπερ καὶ ἄνω που ἐλέγετο, εἰ πᾶν σῶμα μεριζόμενον  
καὶ ὄγκος πᾶς ἀϕαιρεῖται ὅπερ ἦν, κερματιζομένου δὲ τοῦ  
σώματος ἐϕ’ ἑκάστῳ μέρει ἡ αὐτὴ ὅλη ποιότης μένει,  
οἷον γλυκύτης ἡ τοῦ μέλιτος οὐδὲν ἔλαττον γλυκύτης ἐστὶν  
ἡ ἐϕ’ ἑκάστῳ, οὐκ ἂν εἴη σῶμα ἡ γλυκύτης. ‘Ομοίως  
καὶ αἱ ἄλλαι.# |203$῎Επειτα, εἰ σώματα ἦσαν αἱ δυνάμεις,  
ἀναγκαῖον ἦν τὰς μὲν ἰσχυρὰς τῶν δυνάμεων μεγάλους  
ὄγκους, τὰς δὲ ὀλίγον δρᾶν δυναμένας ὄγκους μικροὺς  
εἶναι.# |204$Εἰ δὲ μεγάλων μὲν ὄγκων μικραί, ὀλίγοι δὲ καὶ  
μικρότατοι τῶν ὄγκων μεγίστας ἔχουσι τὰς δυνάμεις, ἄλ-
λῳ τινὶ ἢ μεγέθει τὸ ποιεῖν ἀναθετέον· ἀμεγέθει ἄρα.# |205$Τὸ δὲ  
ὕλην μὲν τὴν αὐτὴν εἶναι σῶμα, ὥς ϕασιν, οὖσαν, διάϕορα  
δὲ ποιεῖν ποιότητας προσλαβοῦσαν, πῶς οὐ δῆλον ποιεῖ  
τὰ προσγενόμενα λόγους ἀύλους καὶ ἀσωμάτους εἶναι;#  
|206$Μή, διότι πνεύματος ἢ αἵματος ἀποστάντων ἀποθνῄσκει  
τὰ ζῷα, λεγόντων.# |207$Οὐ γὰρ ἔστιν ἄνευ τούτων εἶναι,  
οὐδ’ ἄνευ πολλῶν ἄλλων, ὧν οὐδὲν ἂν ἡ ψυχὴ εἴη.# Καὶ  
μὴν οὔτε πνεῦμα διὰ πάντων οὔτε αἷμα, ψυχὴ δέ.  
@C[8^2]
|208$῎Ετι εἰ σῶμα οὖσα ἡ ψυχὴ διῆλθε διὰ παντός, κἂν   
κραθεῖσα εἴη, ὃν τρόπον τοῖς ἄλλοις σώμασιν ἡ κρᾶσις.# |209$Εἰ  
δὲ ἡ τῶν σωμάτων κρᾶσις οὐδὲν ἐνεργείᾳ ἐᾷ εἶναι τῶν  
κραθέντων,# |210$οὐδ’ ἂν ἡ ψυχὴ ἔτι ἐνεργείᾳ ἐνείη τοῖς σώ- 
μασιν, ἀλλὰ δυνάμει μόνον ἀπολέσασα τὸ εἶναι ψυχή·  
ὥσπερ, εἰ γλυκὺ καὶ πικρὸν κραθείη, τὸ γλυκὺ οὐκ ἔστιν·#  
|211$οὐκ ἄρα ἔχομεν ψυχήν. Τὸ δὲ δὴ σῶμα ὂν σώματι κεκρᾶ- 
σθαι ὅλον δι’ ὅλων, ὡς ὅπου ἂν ᾖ θάτερον, καὶ θάτερον  
εἶναι, ἴσον ὄγκων ἀμϕοτέρων καὶ τόπον κατεχόντων,# |212$καὶ  
μηδεμίαν αὔξην γεγονέναι ἐπεμβληθέντος τοῦ ἑτέρου, οὐδὲν  
ἀπολείψει ὃ μὴ τέμῃ.# |212.1$Οὐ γὰρ κατὰ μεγάλα μέρη παραλ- 
λὰξ ἡ κρᾶσις-οὕτω γάρ ϕησι παράθεσιν ἔσεσθαι-  
διεληλυθὸς δὲ διὰ παντὸς τὸ ἐπεμβληθὲν, ἔτι εἰ σμικρό- 
τερον - ὅπερ ἀδύνατον, τὸ ἔλαττον ἴσον γενέσθαι τῷ  
μείζονι -# |213$ἀλλ’ οὖν διεληλυθὸς πᾶν τέμοι κατὰ πᾶν·  
ἀνάγκη τοίνυν, εἰ καθ’ ὁτιοῦν σημεῖον καὶ μὴ μεταξὺ  
σῶμα ἔσται ὃ μὴ τέτμηται, εἰς σημεῖα τὴν διαίρεσιν τοῦ  
σώματος γεγονέναι, ὅπερ ἀδύνατον. Εἰ δέ, ἀπείρου τῆς  
τομῆς οὔσης-ὃ γὰρ ἂν λάβῃς σῶμα, διαιρετόν ἐστιν-  
οὐ δυνάμει μόνον, ἐνεργείᾳ δὲ τὰ ἄπειρα ἔσται. Οὐ τοίνυν  
ὅλον δι’ ὅλου χωρεῖν δυνατὸν τὸ σῶμα·# |214$ἡ δὲ ψυχὴ δι’  
ὅλων· ἀσώματος ἄρα.#   
@C[8^3]
|215$Τὸ δὲ καὶ ϕύσιν μὲν προτέραν τὸ αὐτὸ πνεῦμα  
λέγειν, ἐν δὲ ψυχρῷ γενομένην καὶ στομωθεῖσαν ψυχὴν  
γίνεσθαι λεπτοτέραν ἐν ψυχρῷ γιγνομένην - ὃ δὴ καὶ αὐ- 
τὸ ἄτοπον· πολλὰ γὰρ ζῷα ἐν θερμῷ γίγνεται καὶ ψυχὴν  
ἔχει οὐ ψυχθεῖσαν -# |216$ἀλλ’ οὖν ϕασί γε προτέραν ϕύσιν  
ψυχῆς εἶναι κατὰ συντυχίας τὰς ἔξω γιγνομένης.# |217$Συμβαίνει  
οὖν αὐτοῖς τὸ χεῖρον πρῶτον ποιεῖν καὶ πρὸ τούτου ἄλλο ἔλατ- 
τον, ἣν λέγουσιν ἕξιν, ὁ δὲ νοῦς ὕστατος ἀπὸ τῆς ψυχῆς  
δηλονότι γενόμενος. ῍Η εἰ πρὸ πάντων νοῦς, ἐϕεξῆς ἔδει  
ψυχὴν ποιεῖν, εἶτα ϕύσιν, καὶ αἰεὶ τὸ ὕστερον χεῖρον, ᾗπερ  
πέϕυκεν.# |218$Εἰ οὖν καὶ ὁ θεὸς αὐτοῖς κατὰ τὸν νοῦν ὕστερος  
καὶ γεννητὸς καὶ ἐπακτὸν τὸ νοεῖν ἔχων, ἐνδέχοιτο ἂν μηδὲ  
ψυχὴν μηδὲ νοῦν μηδὲ θεὸν εἶναι.# |219$Εἰ τὸ δυνάμει, μὴ ὄντος  
πρότερον τοῦ ἐνεργείᾳ καὶ νοῦ, γένοιτο, οὐδὲ ἥξει εἰς ἐνέρ- 
γειαν. Τί γὰρ ἔσται τὸ ἄγον μὴ ὄντος ἑτέρου παρ’ αὐτὸ  
προτέρου; Εἰ δ’ αὑτὸ ἄξει εἰς ἐνέργειαν, ὅπερ ἄτοπον, ἀλλὰ  
βλέπον γε πρός τι ἄξει, ὃ οὐ δυνάμει, ἐνεργείᾳ δὲ ἔσται.#  
|220$Καίτοι τὸ ἀεὶ μένειν τὸ αὐτὸ εἴπερ τὸ δυνάμει ἕξει, καθ’  
ἑαυτό, εἰς ἐνέργειαν ἄξει, καὶ τοῦτο κρεῖττον ἔσται τοῦ   
δυναμένου οἷον ὀρεκτὸν ὂν ἐκείνου. Πρότερον ἄρα τὸ 
κρεῖττον καὶ ἑτέραν ϕύσιν ἔχον σώματος καὶ ἐνεργείᾳ ὂν  
ἀεί· πρότερον ἄρα καὶ νοῦς καὶ ψυχὴ ϕύσεως.# |221$Οὐκ ἄρα  
οὕτως ψυχὴ ὡς πνεῦμα οὐδ’ ὡς σῶμα.# |222$’Αλλ’ ὅτι μὲν μὴ  
σῶμα λέγοιτ’ ἂν, καὶ εἴρηται καὶ ἄλλοις ἕτερα, ἱκανὰ δὲ  
καὶ ταῦτα.#  
@C[8^4]
|223$’Επεὶ δὲ ἄλλης ϕύσεως, δεῖ ζητεῖν, τίς αὕτη. ῏Αρ’  
οὖν ἕτερον μὲν σώματος, σώματος δέ τι, οἷον ἁρμονία;  
Τοῦτο γὰρ ἁρμονίαν τῶν ἀμϕὶ Πυθαγόραν λεγόντων ἕτε- 
ρον τρόπον ᾠήθησαν αὐτὸ τοιοῦτόν τι εἶναι οἷον καὶ ἡ  
περὶ χορδὰς ἁρμονία. ‘Ως γὰρ ἐνταῦθα ἐντεταμένων τῶν  
χορδῶν ἐπιγίνεταί τι οἷον πάθημα ἐπ’ αὐταῖς, ὃ λέγεται  
ἁρμονία,# |224$τὸν αὐτὸν τρόπον καὶ τοῦ ἡμετέρου σώματος ἐν  
κράσει ἀνομοίων γινομένου τὴν ποιὰν κρᾶσιν ζωήν τε  
ἐργάζεσθαι καὶ ψυχὴν οὖσαν τὸ ἐπὶ τῇ κράσει πάθημα.# |225$῞Οτι  
δὲ ἀδύνατον, πολλὰ ἤδη πρὸς ταύτην τὴν δόξαν εἴρηται·  
καὶ γάρ, ὅτι τὸ μὲν πρότερον ἡ ψυχή, ἡ δ’ ἁρμονία ὕστε- 
ρον,# |226$καὶ ὡς τὸ μὲν ἄρχει τε καὶ ἐπιστατεῖ τῷ σώματι καὶ   
μάχεται πολλαχῇ, ἁρμονία δὲ οὐκ ἂν οὖσα ταῦτα ποιοῖ,  
καὶ ὡς τὸ μὲν οὐσία, ἡ δ’ ἁρμονία οὐκ οὐσία,# |227$καὶ ὅτι ἡ  
κρᾶσις τῶν σωμάτων, ἐξ ὧν συνέσταμεν, ἐν λόγῳ οὖσα  
ὑγεία ἂν εἴη,# |228$καὶ ὅτι καθ’ ἕκαστον μέρος ἄλλως κραθὲν εἴη  
ἂν ψυχὴ ἑτέρα, ὥστε πολλὰς εἶναι, καὶ τὸ δὴ μέγιστον,#   
|229$ὡς ἀνάγκη πρὸ τῆς ψυχῆς ταύτης ἄλλην ψυχὴν εἶναι τὴν  
ποιοῦσαν τὴν ἁρμονίαν ταύτην,# |230$οἷον ἐπὶ τῶν ὀργάνων τὸν  
μουσικὸν τὸν ἐντιθέντα ταῖς χορδαῖς τὴν ἁρμονίαν λόγον  
ἔχοντα παρ’ αὐτῷ, καθ’ ὃν ἁρμόσει. Οὔτε γὰρ ἐκεῖ αἱ  
χορδαὶ παρ’ αὐτῶν οὔτ’ ἐνταῦθα τὰ σώματα ἑαυτὰ εἰς  
ἁρμονίαν ἄγειν δυνήσεται.# |231$῞Ολως δὲ καὶ οὗτοι ἐξ ἀψύχου  
ἔμψυχα ποιοῦσι καὶ [τὰ] ἐξ ἀτάκτων κατὰ συντυχίαν 
τεταγμένα, καὶ τὴν τάξιν οὐκ ἐκ τῆς ψυχῆς, ἀλλ’ αὐτὴν ἐκ  
τῆς αὐτομάτου τάξεως τὴν ὑπόστασιν εἰληϕέναι.# |232$Τοῦτο δὲ  
οὔτε ἐν τοῖς κατὰ μέρος οὔτε ἐν τοῖς ἄλλοις δυνατὸν γενέ- 
σθαι. Οὐκ ἄρα ἡ ψυχὴ ἁρμονία.#  
@C[8^5]
|233$Τὸ δὲ τῆς ἐντελεχείας ὧδ’ ἄν τις ἐπισκέψαιτο, πῶς  
περὶ ψυχῆς λέγεται·# |234$τὴν ψυχήν ϕασιν ἐν τῷ συνθέτῳ  
εἴδους τάξιν ὡς πρὸς ὕλην τὸ σῶμα ἔμψυχον <ὂν> ἔχειν, σώ- 
ματος δὲ οὐ παντὸς εἶδος οὐδὲ ᾗ σῶμα, ἀλλὰ ϕυσικοῦ 
ὀργανικοῦ δυνάμει ζωὴν ἔχοντος.# |235$Εἰ μὲν οὖν ᾗ πα- 
ραβέβληται ὡμοίωται, ὡς μορϕὴ ἀνδριάντος πρὸς χαλκόν,   
καὶ διαιρουμένου τοῦ σώματος συμμερίζεσθαι τὴν ψυχήν,  
καὶ ἀποκοπτομένου τινὸς μέρους μετὰ τοῦ ἀποκοπέντος  
ψυχῆς μόριον εἶναι,# |236$τήν τε ἐν τοῖς ὕπνοις ἀναχώρησιν  
μὴ γίνεσθαι, εἴπερ δεῖ προσϕυᾶ τὴν ἐντελέχειαν οὗ ἐστιν  
εἶναι, τὸ δ’ ἀληθές, μηδὲ ὕπνον γίνεσθαι·# |237$καὶ μὴν ἐντε- 
λεχείας οὔσης οὐδὲ ἐναντίωσιν λόγου πρὸς ἐπιθυμίας,  
ἓν δὲ καὶ ταὐτὸν δι’ ὅλου πεπονθέναι τὸ πᾶν οὐ δια- 
ϕωνοῦν ἑαυτῷ. Αἰσθήσεις δὲ μόνον δυνατὸν ἴσως γί- 
νεσθαι, τὰς δὲ νοήσεις ἀδύνατον.# |238$Διὸ καὶ αὐτοὶ ἄλλην  
ψυχὴν ἢ νοῦν εἰσάγουσιν, ὃν ἀθάνατον τίθενται.# |239$Τὴν  
οὖν λογιζομένην ψυχὴν ἄλλως ἐντελέχειαν ἢ τοῦτον τὸν  
τρόπον ἀνάγκη εἶναι, εἰ δεῖ τῷ ὀνόματι τούτῳ χρῆσθαι.#  
|240$Οὐδ’ ἡ αἰσθητική, εἴπερ καὶ αὕτη τῶν αἰσθητῶν ἀπόντων  
τοὺς τύπους ἔχει, αὐτοὺς οὐ μετὰ τοῦ σώματος ἄρα ἕξει·#  
εἰ δὲ μὴ οὕτως, ἐνέσονται ὡς μορϕαὶ καὶ εἰκόνες· ἀλλ’  
ἀδύνατον ἄλλους δέχεσθαι, εἰ οὕτως ἐνεῖεν. Οὐκ ἄρα ὡς  
ἀχώριστος ἐντελέχεια. Καὶ μὴν οὐδὲ τὸ ἐπιθυμοῦν, μὴ  
σιτίων μηδὲ ποτῶν ἀλλ’ ἄλλων παρὰ τὰ τοῦ σώματος, οὐδ’  
αὐτὸ ἀχώριστος ἐντελέχεια. Λοιπὸν δὲ τὸ ϕυτικὸν ἂν εἴη,  
ὃ ἀμϕισβήτησιν ἂν δόξειεν ἔχειν, μὴ τοῦτον τὸν τρόπον  
ἐντελέχεια ἀχώριστος ᾖ. ’Αλλ’ οὐδὲ τοῦτο ϕαίνεται οὕτως  
ἔχον. Εἰ γὰρ ἡ ἀρχὴ παντὸς ϕυτοῦ περὶ τὴν ῥίζαν καὶ  
αὐαινομένου τοῦ ἄλλου σώματος περὶ τὴν ῥίζαν καὶ τὰ   
κάτω ἐν πολλοῖς τῶν ϕυτῶν ἡ ψυχή, δῆλον ὅτι ἀπολιποῦ-  
σα τὰ ἄλλα μέρη εἰς ἕν τι συνεστάλη· οὐκ ἄρα ἦν ἐν τῷ  
ὅλῳ ὡς ἀχώριστος ἐντελέχεια. Καὶ γὰρ αὖ ἐστι πρὶν αὐξη- 
θῆναι τὸ ϕυτὸν ἐν τῷ ὀλίγῳ ὄγκῳ. Εἰ οὖν καὶ εἰς ὀλίγον   
ἔρχεται ἐκ μείζονος ϕυτοῦ καὶ ἐξ ὀλίγου ἐπὶ πᾶν, τί  
κωλύει καὶ ὅλως χωρίζεσθαι; Πῶς δ’ ἂν καὶ ἀμερὴς οὖσα  
μεριστοῦ τοῦ σώματος ἐντελέχεια γένοιτο; ῞Η τε αὐτὴ  
ψυχὴ ἐξ ἄλλου ζῴου ἄλλου γίνεται· πῶς οὖν ἡ τοῦ προ- 
τέρου τοῦ ἐϕεξῆς ἂν γένοιτο, εἰ ἦν ἐντελέχεια ἑνός; Φαί- 
νεται δὲ τοῦτο ἐκ τῶν μεταβαλλόντων ζῴων εἰς ἄλλα ζῷα.  
Οὐκ ἄρα τῷ εἶδος εἶναί τινος τὸ εἶναι ἔχει, ἀλλ’ ἔστιν οὐ-  
σία οὐ παρὰ τὸ ἐν σώματι ἱδρῦσθαι τὸ εἶναι λαμβάνουσα,  
ἀλλ’ οὖσα πρὶν καὶ τοῦδε γενέσθαι, οἷον ζῴου οὐ τὸ σῶμα  
τὴν ψυχὴν γεννήσει. Τίς οὖν οὐσία αὐτῆς; Εἰ δὲ μήτε σῶμα,  
μήτε πάθος σώματος, πρᾶξις δὲ καὶ ποίησις, καὶ πολλὰ  
καὶ ἐν αὐτῇ καὶ ἐξ αὐτῆς, οὐσία παρὰ τὰ σώματα οὖσα  
ποία τίς ἐστιν; ῍Η δῆλον ὅτι ἥν ϕαμεν ὄντως οὐσίαν εἶναι.  
Τὸ μὲν γὰρ γένεσις, ἀλλ’ οὐκ οὐσία, πᾶν τὸ σωματικὸν  
εἶναι λέγοιτ’ ἄν, γινόμενον καὶ ἀπολλύμενον,
ὄντως δὲ οὐδέποτε ὄν, μεταλήψει δὲ τοῦ ὄντος 
σῳζόμενον, καθόσον ἂν αὐτοῦ μεταλαμβάνῃ.   
@C[9]
‘Η δὲ ἑτέρα ϕύσις, ἡ παρ’ αὐτῆς ἔχουσα τὸ εἶναι,  
πᾶν τὸ ὄντως ὄν, ὃ οὔτε γίνεται οὔτε ἀπόλλυται· ἢ τὰ  
ἄλλα πάντα οἰχήσεται, καὶ οὐκ ἂν ὕστερον γένοιτο τούτου  
ἀπολωλότος, ὃ παρέχει αὐτοῖς σωτηρίαν, τοῖς τε ἄλλοις  
καὶ τῷδε τῷ παντὶ διὰ ψυχῆς σῳζομένῳ καὶ κεκοσμημένῳ.  
’Αρχὴ γὰρ κινήσεως ἥδε χορηγοῦσα τοῖς ἄλλοις κίνη- 
σιν, αὐτὴ δὲ ἐξ ἑαυτῆς κινουμένη, καὶ ζωὴν τῷ ἐμψύχῳ  
σώματι διδοῦσα, αὐτὴ δὲ παρ’ ἑαυτῆς ἔχουσα, ἣν οὔποτε  
ἀπόλλυσιν, ἅτε παρ’ ἑαυτῆς ἔχουσα. Οὐ γὰρ δὴ πάντα  
ἐπακτῷ ζωῇ χρῆται· ἢ εἰς ἄπειρον εἶσιν· ἀλλὰ δεῖ τινα  
ϕύσιν πρώτως ζῶσαν εἶναι, ἣν ἀνώλεθρον καὶ ἀθάνα-  
τον εἶναι δεῖ ἐξ ἀνάγκης, ἅτε ἀρχὴν ζωῆς καὶ τοῖς ἄλλοις  
οὖσαν. ῎Ενθα δὴ καὶ τὸ θεῖον ἅπαν καὶ τὸ μακάριον  
ἱδρῦσθαι δεῖ ζῶν παρ’ αὐτοῦ καὶ ὂν παρ’ αὐτοῦ, πρώτως  
ὂν καὶ ζῶν πρώτως, μεταβολῆς κατ’ οὐσίαν ἄμοιρον, οὔτε  
γινόμενον οὔτε ἀπολλύμενον. Πόθεν γὰρ ἂν καὶ γένοιτο, ἢ  
εἰς τί ἀπόλοιτο; Καὶ εἰ δεῖ ἐπαληθεύειν τὴν τοῦ ὄντος  
προσηγορίαν, αὐτὸ οὐ ποτὲ μὲν εἶναι, ποτὲ δὲ οὐκ εἶναι  
δεήσει. ‘Ως καὶ τὸ λευκόν, αὐτὸ τὸ χρῶμα, οὐ ποτὲ μὲν  
λευκόν, ποτὲ δὲ οὐ λευκόν· εἰ δὲ καὶ ὂν ἦν τὸ λευκὸν μετὰ  
τοῦ λευκὸν εἶναι, ἦν ἂν ἀεί· ἀλλὰ μόνον ἔχει τὸ λευκόν.  
῟Ωι δ’ ἂν τὸ ὂν ᾖ παρὸν παρ’ αὐτοῦ καὶ πρώτως, ὂν   
ἀεὶ ἔσται. Τοῦτο τοίνυν τὸ ὂν πρώτως καὶ ἀεὶ ὂν οὐχὶ  
νεκρόν, ὥσπερ λίθον ἢ ξύλον, ἀλλὰ ζῶν εἶναι δεῖ, καὶ  
ζωῇ καθαρᾷ κεχρῆσθαι, ὅσον ἂν αὐτοῦ μένῃ μόνον·  
ὃ δ’ ἂν συμμιχθῇ χείρονι, ἐμπόδιον μὲν ἔχειν πρὸς τὰ   
ἄριστα-οὔτι γε μὴν τὴν αὐτοῦ ϕύσιν ἀπολωλέναι - ἀναλα- 
βεῖν δὲ τὴν ἀρχαίαν κατάστασιν ἐπὶ τὰ αὑτοῦ  
ἀναδραμόν.  
@C[10]
῞Οτι δὲ τῇ θειοτέρᾳ ϕύσει συγγενὴς ἡ ψυχὴ καὶ τῇ  
ἀιδίῳ, δῆλον μὲν ποιεῖ καὶ τὸ μὴ σῶμα αὐτὴν δεδεῖχθαι.  
Καὶ μὴν οὐδὲ σχῆμα ἔχει οὐδὲ χρῶμα ἀναϕής τε. Οὐ μὴν  
ἀλλὰ καὶ ἐκ τῶνδε ἔστι δεικνύναι. ‘Ομολογουμένου δὴ  
ἡμῖν παντὸς τοῦ θείου καὶ τοῦ ὄντως ὄντος ζωῇ ἀγαθῇ  
κεχρῆσθαι καὶ ἔμϕρονι, σκοπεῖν δεῖ τὸ μετὰ τοῦτο ἀπὸ τῆς  
ἡμετέρας ψυχῆς, οἷόν ἐστι τὴν ϕύσιν. Λάβωμεν δὲ ψυχὴν  
μὴ τὴν ἐν σώματι ἐπιθυμίας ἀλόγους καὶ θυμοὺς προσ- 
λαβοῦσαν καὶ πάθη ἄλλα ἀναδεξαμένην, ἀλλὰ τὴν ταῦτα  
ἀποτριψαμένην καὶ καθόσον οἷόν τε μὴ κοινωνοῦσαν τῷ  
σώματι. ῞Ητις καὶ δῆλον ποιεῖ, ὡς προσθῆκαι τὰ κακὰ τῇ  
ψυχῇ καὶ ἄλλοθεν, καθηραμένῃ δὲ αὐτῇ ἐνυπάρχει τὰ  
ἄριστα, ϕρόνησις καὶ ἡ ἄλλη ἀρετή, οἰκεῖα ὄντα. Εἰ οὖν  
τοιοῦτον ἡ ψυχή, ὅταν ἐϕ’ ἑαυτὴν ἀνέλθῃ, πῶς οὐ τῆς  
ϕύσεως ἐκείνης, οἵαν ϕαμὲν τὴν τοῦ θείου καὶ ἀιδίου  
παντὸς εἶναι; Φρόνησις γὰρ καὶ ἀρετὴ ἀληθὴς θεῖα ὄντα  
οὐκ ἂν ἐγγένοιτο ϕαύλῳ τινὶ καὶ θνητῷ πράγματι, ἀλλ’  
ἀνάγκη θεῖον τὸ τοιοῦτον εἶναι, ἅτε θείων μετὸν αὐτῷ  
διὰ συγγένειαν καὶ τὸ ὁμοούσιον. Διὸ καὶ ὅστις τοιοῦτος   
ἡμῶν ὀλίγον ἂν παραλλάττοι τῶν ἄνω τῇ ψυχῇ αὐτῇ  
μόνον τοῦτο, ὅσον ἐστὶν ἐν σώματι, ἐλαττούμενος. Διὸ  
καί, εἰ πᾶς ἄνθρωπος τοιοῦτος ἦν, ἢ πλῆθός τι τοιαύταις  
ψυχαῖς κεχρημένον, οὐδεὶς οὕτως ἦν ἄπιστος, ὡς μὴ πι- 
στεύειν τὸ τῆς ψυχῆς αὐτοῖς πάντη ἀθάνατον εἶναι. Νῦν  
δὲ πολλαχοῦ λελωβημένην τὴν ἐν τοῖς πλείστοις ψυχὴν  
ὁρῶντες οὔτε ὡς περὶ θείου οὔτε ὡς περὶ ἀθανάτου  
χρήματος διανοοῦνται. Δεῖ δὲ τὴν ϕύσιν ἑκάστου σκοπεῖ- 
σθαι εἰς τὸ καθαρὸν αὐτοῦ ἀϕορῶντα, ἐπείπερ τὸ προσ- 
τεθὲν ἐμπόδιον ἀεὶ πρὸς γνῶσιν τοῦ ᾧ προσετέθη γίγνε- 
ται. Σκόπει δὴ ἀϕελών, μᾶλλον δὲ ὁ ἀϕελὼν ἑαυτὸν ἰδέτω  
καὶ πιστεύσει ἀθάνατος εἶναι, ὅταν ἑαυτὸν θεάσηται ἐν  
τῷ νοητῷ καὶ ἐν τῷ καθαρῷ γεγενημένον. ῎Οψεται γὰρ  
νοῦν ὁρῶντα οὐκ αἰσθητόν τι οὐδὲ τῶν θνητῶν τούτων,  
ἀλλὰ ἀιδίῳ τὸ ἀίδιον κατανοοῦντα, πάντα τὰ ἐν τῷ  
νοητῷ, κόσμον καὶ αὐτὸν νοητὸν καὶ ϕωτεινὸν γεγενη- 
μένον, ἀληθείᾳ καταλαμπόμενον τῇ παρὰ τοῦ ἀγαθοῦ, ὃ  
πᾶσιν ἐπιλάμπει τοῖς νοητοῖς ἀλήθειαν· ὡς πολλάκις  
αὐτῷ δόξαι τοῦτο δὴ καλῶς εἰρῆσθαι· χαίρετ’, ἐγὼ  
δ’ ὑμῖν θεὸς ἄμβροτος πρὸς τὸ θεῖον ἀναβὰς καὶ τὴν  
πρὸς αὐτὸ ὁμοιότητα ἀτενίσας. Εἰ δ’ ἡ κάθαρσις ποιεῖ ἐν  
γνώσει τῶν ἀρίστων εἶναι, καὶ αἱ ἐπιστῆμαι ἔνδον οὖσαι   
ἀναϕαίνονται, αἳ δὴ καὶ ὄντως ἐπιστῆμαί εἰσιν. Οὐ γὰρ  
δὴ ἔξω που δραμοῦσα ἡ ψυχὴ σωϕροσύνην καθορᾷ καὶ  
δικαιοσύνην, ἀλλ’ αὐτὴ παρ’ αὐτῇ ἐν τῇ κατανοήσει  
ἑαυτῆς καὶ τοῦ ὃ πρότερον ἦν ὥσπερ ἀγάλματα ἐν αὐτῇ  
ἱδρυμένα ὁρῶσα οἷα ὑπὸ χρόνου ἰοῦ πεπληρωμένα καθαρὰ  
ποιησαμένη· οἷον εἰ χρυσὸς ἔμψυχος εἴη, εἶτα ἀποκρουσά- 
μενος ὅσον γεηρὸν ἐν αὐτῷ, ἐν ἀγνοίᾳ πρότερον ἑαυτοῦ ὤν,  
ὅτι μὴ χρυσὸν ἑώρα, τότε δὴ αὐτὸν ἤδη τοῦ χρήματος  
θαυμάσειεν ὁρῶν μεμονωμένον, καὶ ὡς οὐδὲν ἄρα ἔδει  
αὐτῷ κάλλους ἐπακτοῦ ἐνθυμοῖτο, αὐτὸς κρατιστεύων, εἴ  
τις αὐτὸν ἐϕ’ ἑαυτοῦ ἐῴη εἶναι.  
@C[11]
Περὶ τοιούτου χρήματος τίς ἂν ἀμϕισβητοίη νοῦν  
ἔχων, ὡς οὐκ ἀθάνατον; ῟Ωι πάρεστι μὲν ἐξ ἑαυτοῦ ζωή,  
ἣν οὐχ οἷόν τε ἀπολέσθαι· πῶς γὰρ οὐκ ἐπίκτητόν γε  
οὖσαν οὐδ’ αὖ οὕτως ἔχουσαν, ὡς τῷ πυρὶ ἡ θερμότης  
πάρεστι; Λέγω δὲ οὐχ ὡς ἐπακτὸν ἡ θερμότης τῷ πυρί,  
ἀλλ’ ὅτι, εἰ καὶ μὴ τῷ πυρί, ἀλλὰ τῇ ὑποκειμένῃ τῷ πυρὶ  
ὕλῃ. Ταύτῃ γὰρ καὶ διαλύεται τὸ πῦρ. ‘Η δὲ ψυχὴ οὐχ  
οὕτω τὴν ζωὴν ἔχει, ὡς ὕλην μὲν οὖσαν ὑποκεῖσθαι,  
ζωὴν δὲ ἐπ’ αὐτῇ γενομένην τὴν ψυχὴν ἀποδεῖξαι. ῍Η γὰρ  
οὐσία ἐστὶν ἡ ζωή, καὶ ἔστιν οὐσία ἡ τοιαύτη παρ’ αὐτῆς  
ζῶσα - ὅπερ ἐστίν, ὃ ζητοῦμεν, ἡ ψυχή - καὶ τοῦτο ἀθά-  
νατον ὁμολογοῦσιν, ἢ ἀναλύσουσιν ὡς σύνθετον καὶ τοῦτο 
πάλιν, ἕως ἂν εἰς ἀθάνατον ἔλθωσι παρ’ αὐτοῦ κινούμενον,  
ᾧ μὴ θέμις θανάτου μοῖραν δέχεσθαι. ῍Η πάθος ἐπακτὸν 
τῇ ὕλῃ λέγοντες τὴν ζωήν, παρ’ ὅτου τοῦτο τὸ πάθος ἐλή-
λυθεν εἰς τὴν ὕλην, αὐτὸ ἐκεῖνο ἀναγκασθήσονται ὁμολο- 
γεῖν ἀθάνατον εἶναι, ἄδεκτον ὂν τοῦ ἐναντίου ᾧ ἐπιϕέρει.  
’Αλλὰ γάρ ἐστι μία ϕύσις ἐνεργείᾳ ζῶσα.  
@C[12]
῎Ετι εἰ πᾶσαν ψυχὴν ϕήσουσι ϕθαρτήν, πάλαι ἂν ἔδει 
πάντα ἀπολωλέναι· εἰ δὲ τὴν μέν, τὴν δ’ οὔ, οἷον τὴν  
τοῦ παντὸς ἀθάνατον εἶναι, τὴν δ’ ἡμετέραν μή, λεκτέον  
αὐτοῖς τὴν αἰτίαν. ’Αρχή τε γὰρ κινήσεως ἑκατέρα, καὶ ζῇ  
παρ’ αὑτῆς ἑκατέρα, καὶ τῶν αὐτῶν τῷ αὐτῷ ἐϕάπτεται  
νοοῦσα τά τε ἐν τῷ οὐρανῷ τά τε οὐρανοῦ ἐπέκεινα καὶ  
πᾶν ὅ ἐστι κατ’ οὐσίαν ζητοῦσα καὶ μέχρι τῆς πρώτης  
ἀρχῆς ἀναβαίνουσα. ῞Η τε δὴ παρ’ αὐτῆς ἐκ τῶν ἐν αὐτῇ  
θεαμάτων κατανόησις αὐτοεκάστου καὶ ἐξ ἀναμνήσεως  
γιγνομένη πρὸ σώματός τε αὐτῇ δίδωσι τὸ εἶναι καὶ  
ἀιδίοις ἐπιστήμαις κεχρημένην ἀίδιον καὶ αὐτὴν εἶναι.  
Πᾶν τε τὸ λυόμενον σύνθεσιν εἰς τὸ εἶναι εἰληϕὸς ταύτῃ  
διαλύεσθαι πέϕυκεν, ᾗ συνετέθη. Ψυχὴ δὲ μία καὶ ἁπλῆ  
ἐνεργείᾳ οὖσα ἐν τῷ ζῆν ϕύσις· οὐ τοίνυν ταύτῃ ϕθαρή-  
σεται. ’Αλλ’ ἄρα μερισθεῖσα κερματιζομένη ἀπόλοιτο ἄν.  
’Αλλ’ οὐκ ὄγκος τις οὐδὲ ποσόν, ὡς ἐδείχθη, ἡ ψυχή.  
’Αλλ’ ἀλλοιωθεῖσα ἥξει εἰς ϕθοράν. ’Αλλ’ ἡ ἀλλοίωσις  
ϕθείρουσα τὸ εἶδος ἀϕαιρεῖ, τὴν δὲ ὕλην ἐᾷ· τοῦτο δὲ  
συνθέτου πάθος. Εἰ οὖν κατὰ μηδὲν τούτων οἷόν τε ϕθεί- 
ρεσθαι, ἄϕθαρτον εἶναι ἀνάγκη.  
@C[13]
|241$Πῶς οὖν τοῦ νοητοῦ χωριστοῦ ὄντος ἥδε εἰς σῶμα  
ἔρχεται;# |242$῞Οτι, ὅσος μὲν νοῦς μόνος, ἀπαθὴς ἐν τοῖς νοη- 
τοῖς ζωὴν μόνον νοερὰν ἔχων ἐκεῖ ἀεὶ μένει - οὐ γὰρ ἔνι  
ὁρμὴ οὐδ’ ὄρεξις -# |243$ὃ δ’ ἂν ὄρεξιν προσλάβῃ ἐϕεξῆς ἐκείνῳ  
τῷ νῷ ὄν, τῇ προσθήκῃ τῆς ὀρέξεως οἷον πρόεισιν ἤδη  
ἐπιπλέον καὶ κοσμεῖν ὀρεγόμενον καθὰ ἐν νῷ εἶδεν,# |244$ὥσπερ  
κυοῦν ἀπ’ αὐτῶν καὶ ὠδῖνον γεννῆσαι, ποιεῖν σπεύδει  
καὶ δημιουργεῖ. Καὶ τῇ σπουδῇ ταύτῃ περὶ τὸ αἰσθητὸν  
τεταμένη,# |245$μετὰ μὲν πάσης τῆς τῶν ὅλων ψυχῆς ὑπερ- 
έχουσα τοῦ διοικουμένου εἰς τὸ ἔξω καὶ τοῦ παντὸς  
συνεπιμελουμένη, μέρος δὲ διοικεῖν βουληθεῖσα μονουμένη  
καὶ ἐν ἐκείνῳ γιγνομένη, ἐν ᾧ ἐστιν, οὐχ ὅλη οὐδὲ πᾶσα  
τοῦ σώματος γενομένη, ἀλλά τι καὶ ἔξω σώματος ἔχουσα.#  
|246$Οὔκουν οὐδὲ ὁ ταύτης νοῦς ἐμπαθής· αὕτη δὲ ὁτὲ μὲν ἐν  
σώματι, ὁτὲ δὲ σώματος ἔξω, ὁρμηθεῖσα μὲν ἀπὸ τῶν  
πρώτων, εἰς δὲ τὰ τρίτα προελθοῦσα εἰς τὰ ἐπίταδε νοῦ,#   
|247$ἐνέργεια νοῦ μένοντος ἐν τῷ αὐτῷ καὶ διὰ ψυχῆς πάντα  
καλῶν πληροῦντος καὶ διακοσμοῦντος, ἀθανάτου δι’ ἀθα- 
νάτου, εἴπερ ἀεὶ καὶ αὐτὸς ὢν ἔσται δι’ ἐνεργείας
ἀπαύστου.#  
@C[14]
|248$Περὶ δὲ τῆς τῶν ἄλλων ζῴων ψυχῆς, ὅσαι μὲν αὐ- 
τῶν σϕαλεῖσαι καὶ μέχρι θηρίων ἧκον σωμάτων, ἀνάγκη  
καὶ ταύτας ἀθανάτους εἶναι.# |249$Εἰ δὲ ἔστιν ἄλλο τι εἶδος  
ψυχῆς, οὐκ ἄλλοθεν ἢ ἀπὸ τῆς ζώσης ϕύσεως δεῖ καὶ  
ταύτην εἶναι καὶ αὐτὴν οὖσαν ζωῆς τοῖς ζῴοις αἰτίαν,#  
|250$καὶ δὴ καὶ τὴν ἐν τοῖς ϕυτοῖς· ἅπασαι γὰρ ὡρμήθησαν  
ἀπὸ τῆς αὐτῆς ἀρχῆς ζωὴν ἔχουσαι οἰκείαν ἀσώματοί τε  
καὶ αὗται καὶ ἀμερεῖς καὶ οὐσίαι.# |251$Εἰ δὲ τὴν ἀνθρώπου  
ψυχὴν τριμερῆ οὖσαν τῷ συνθέτῳ λυθήσεσθαι <λέγεται>, 
καὶ ἡμεῖς ϕήσομεν τὰς μὲν καθαρὰς ἀπαλλαττομένας τὸ 
προσπλασθὲν ἐν τῇ γενέσει ἀϕήσειν, τὰς δὲ τούτῳ συνέσε-
σθαι ἐπὶ πλεῖστον·# |252$ἀϕειμένον δὲ τὸ χεῖρον οὐδὲ αὐτὸ ἀπο-
λεῖσθαι, ἕως ἂν ᾖ, ὅθεν ἔχει τὴν ἀρχήν. Οὐδὲν γὰρ ἐκ τοῦ
ὄντος ἀπολεῖται.#  
@C[15]
|253$῝Α μὲν οὖν πρὸς τοὺς ἀποδείξεως δεομένους ἐχρῆν  
λέγεσθαι, εἴρηται. ῝Α δὲ καὶ πρὸς τοὺς δεομένους πίστεως  
αἰσθήσει κεκρατημένης, ἐκ τῆς ἱστορίας τῆς περὶ τὰ τοι-
αῦτα πολλῆς οὔσης ἐκλεκτέον,# |254$ἔκ τε ὧν θεοὶ ἀνεῖλον κε- 
λεύοντες μῆνιν ψυχῶν ἠδικημένων ἱλάσκεσθαι τιμάς τε  
νέμειν τεθνηκόσιν ὡς ἐν αἰσθήσει οὖσι, καθὰ καὶ πάντες ἄν- 
θρωποι ποιοῦσιν εἰς τοὺς ἀπεληλυθότας.# |255$Πολλαὶ δὲ ψυχαὶ  
πρότερον ἐν ἀνθρώποις οὖσαι σωμάτων ἔξω γενόμεναι οὐκ 
ἀπέστησαν τοῦ εὐεργετεῖν ἀνθρώπους·# |256$αἳ δὴ καὶ μαντεῖα 
ἀποδειξάμεναι εἴς τε τὰ ἄλλα χρῶσαι ὠϕελοῦσι καὶ δεικ-
νύουσι δι’ αὐτῶν καὶ περὶ τῶν ἄλλων ψυχῶν, ὅτι μή εἰσιν
ἀπολωλυῖαι.#   
@E[4]
@T[8]
@C[1]
|257$Πολλάκις ἐγειρόμενος εἰς ἐμαυτὸν ἐκ τοῦ σώματος  
καὶ γινόμενος τῶν μὲν ἄλλων ἔξω, ἐμαυτοῦ δὲ εἴσω,#  
|258$θαυμαστὸν ἡλίκον ὁρῶν κάλλος, καὶ τῆς κρείττονος μοίρας  
πιστεύσας τότε μάλιστα εἶναι, ζωήν τε ἀρίστην ἐνεργήσας#  
|259$καὶ τῷ θείῳ εἰς ταὐτὸν γεγενημένος καὶ ἐν αὐτῷ ἱδρυθεὶς  
εἰς ἐνέργειαν ἐλθὼν ἐκείνην ὑπὲρ πᾶν τὸ ἄλλο νοητὸν  
ἐμαυτὸν ἱδρύσας,# |260$μετὰ ταύτην τὴν ἐν τῷ θείῳ στάσιν εἰς  
λογισμὸν ἐκ νοῦ καταβὰς ἀπορῶ,# |261$πῶς ποτε καὶ νῦν κατα-  
βαίνω, καὶ ὅπως ποτέ μοι ἔνδον ἡ ψυχὴ γεγένηται τοῦ  
σώματος τοῦτο οὖσα, οἷον ἐϕάνη καθ’ ἑαυτήν,# |262$καίπερ  
οὖσα ἐν σώματι. ‘Ο μὲν γὰρ ‘Ηράκλειτος, ὃς ἡμῖν παρα-  
κελεύεται ζητεῖν τοῦτο, ἀμοιβάς τε ἀναγκαίας τιθέμενος  
ἐκ τῶν ἐναντίων, ὁδόν τε ἄνω κάτω εἰπὼν καὶ μετα-  
βάλλον ἀναπαύεται καὶ κάματός ἐστι τοῖς αὐ-
τοῖς μοχθεῖν# |263$καὶ ἄρχεσθαι εἰκάζειν ἔδωκεν ἀμελή- 
σας σαϕῆ ἡμῖν ποιῆσαι τὸν λόγον, ὡς δέον ἴσως παρ’ αὐτῷ  
ζητεῖν, ὥσπερ καὶ αὐτὸς ζητήσας εὗρεν.# |264$’Εμπεδοκλῆς τε  
εἰπὼν ἁμαρτανούσαις νόμον εἶναι ταῖς ψυχαῖς πεσεῖν  
ἐνταῦθα καὶ αὐτὸς ϕυγὰς θεόθεν γενόμενος ἥκειν πί- 
συνος μαινομένῳ νείκει τοσοῦτον παρεγύμνου,# |265$ὅσον  
καὶ Πυθαγόρας, οἶμαι, καὶ οἱ ἀπ’ ἐκείνου ᾐνίττοντο περί  
τε τούτου περί τε πολλῶν ἄλλων.# |266$Τῷ δὲ παρῆν καὶ διὰ  
ποίησιν οὐ σαϕεῖ εἶναι. Λείπεται δὴ ἡμῖν ὁ θεῖος Πλάτων,   
ὃς πολλά τε καὶ καλὰ περὶ ψυχῆς εἶπε περί τε ἀϕίξεως  
αὐτῆς πολλαχῇ εἴρηκεν ἐν τοῖς αὐτοῦ λόγοις, ὥστε ἐλπίδα  
ἡμῖν εἶναι λαβεῖν παρ’ αὐτοῦ σαϕές τι.# |267$Τί οὖν λέγει ὁ  
ϕιλόσοϕος οὗτος; Οὐ ταὐτὸν λέγων πανταχῇ ϕανεῖται, 
ἵνα ἄν τις ἐκ ῥᾳδίας τὸ τοῦ ἀνδρὸς βούλημα εἶδεν,# |268$ἀλλὰ τὸ  
αἰσθητὸν πᾶν πανταχοῦ ἀτιμάσας καὶ τὴν πρὸς τὸ σῶμα  
κοινωνίαν τῆς ψυχῆς μεμψάμενος ἐν δεσμῷ τε εἶναι καὶ  
τεθάϕθαι ἐν αὐτῷ τὴν ψυχὴν λέγει, καὶ τὸν ἐν ἀπορρή- 
τοις λεγόμενον λόγον μέγαν εἶναι, ὃς ἐν ϕρουρᾷ τὴν  
ψυχήν ϕησιν εἶναι·# |269$καὶ τὸ σπήλαιον αὐτῷ, ὥσπερ ’Εμπε- 
δοκλεῖ τὸ ἄντρον,# |270$τόδε τὸ πᾶν - δοκῶ μοι - λέγειν, ὅπου  
γε λύσιν τῶν δεσμῶν καὶ ἄνοδον ἐκ τοῦ σπηλαίου τῇ  
ψυχῇ ϕησιν εἶναι τὴν πρὸς τὸ νοητὸν πορείαν.# |271$’Εν δὲ  
Φαίδρῳ πτερορρύησιν αἰτίαν τῆς ἐνταῦθα ἀϕίξεως· καὶ  
περίοδοι αὐτῷ ἀνελθοῦσαν πάλιν ϕέρουσι τῇδε, καὶ κρίσεις  
δὲ καταπέμπουσιν ἄλλας ἐνταῦθα καὶ κλῆροι καὶ τύχαι καὶ  
ἀνάγκαι. Καὶ ἐν τούτοις ἅπασι μεμψάμενος τὴν
τῆς ψυχῆς ἄϕιξιν πρὸς σῶμα,# |272$ἐν Τιμαίῳ περὶ τοῦδε τοῦ  
παντὸς λέγων τόν τε κόσμον ἐπαινεῖ καὶ θεὸν λέγει εἶναι   
εὐδαίμονα τήν τε ψυχὴν παρὰ ἀγαθοῦ τοῦ δημιουρ- 
γοῦ πρὸς τὸ ἔννουν τόδε τὸ πᾶν εἶναι δεδόσθαι, ἐπειδὴ  
ἔννουν μὲν αὐτὸ ἔδει εἶναι, ἄνευ δὲ ψυχῆς οὐχ οἷόν τε ἦν  
τοῦτο γενέσθαι.# |273$῞Η τε οὖν ψυχὴ ἡ τοῦ παντὸς τούτου χά-  
ριν εἰς αὐτὸ παρὰ τοῦ θεοῦ ἐπέμϕθη, ἥ τε ἑκάστου ἡμῶν,  
πρὸς τὸ τέλεον αὐτὸ εἶναι· ἐπειδὴ ἔδει, ὅσα ἐν νοητῷ  
κόσμῳ, τὰ αὐτὰ ταῦτα γένη ζῴων καὶ ἐν τῷ αἰσθητῷ  
ὑπάρχειν.#  
@C[2]
|274$῞Ωστε ἡμῖν συμβαίνει περὶ τῆς ἡμετέρας ψυχῆς  
παρ’ αὐτοῦ μαθεῖν ζητήσασιν ἐξ ἀνάγκης ἐϕάπτεσθαι καὶ  
περὶ ψυχῆς ὅλως ζητῆσαι, πῶς ποτε κοινωνεῖν σώματι  
πέϕυκε, καὶ περὶ κόσμου ϕύσεως οἷόν τινα δεῖ αὐτὸν  
τίθεσθαι, ἐν ᾧ ψυχὴ ἐνδιαιτᾶται ἑκοῦσα εἴτε ἀναγκα- 
σθεῖσα εἴτε τις ἄλλος τρόπος· καὶ περὶ ποιητοῦ δέ,# |275$εἴτε  
ὀρθῶς εἴτε ὡς ἡμέτεραι ψυχαὶ ἴσως, ἃς ἔδει σώματα  
διοικούσας χείρω δι’ αὐτῶν εἴσω πολὺ δῦναι,# εἴπερ  
ἔμελλον κρατήσειν, σκεδασθέντος μὲν ἂν ἑκάστου καὶ  
πρὸς τὸν οἰκεῖον τόπον ϕερομένου - ἐν δὲ τῷ παντὶ  
πάντα ἐν οἰκείῳ κατὰ ϕύσιν κεῖται - πολλῆς δὲ καὶ  
ὀχλώδους προνοίας δεομένων, ἅτε πολλῶν τῶν ἀλλοτρίων  
αὐτοῖς προσπιπτόντων ἀεί τε ἐνδείᾳ συνεχομένων καὶ   
πάσης βοηθείας ὡς ἐν πολλῇ δυσχερείᾳ δεομένων. Τὸ δὲ  
τέλεόν τε ὂν καὶ ἱκανὸν καὶ αὔταρκες καὶ οὐδὲν ἔχον  
αὐτῷ παρὰ ϕύσιν βραχέος οἷον κελεύσματος δεῖται· καὶ  
ὡς πέϕυκε ψυχὴ ἐθέλειν, ταύτῃ καὶ ἀεὶ ἔχει οὔτ’ ἐπιθυ- 
μίας ἔχουσα οὔτε πάσχουσα· οὐδὲν γὰρ ἄπεισιν οὐδὲ  
πρόσεισι. Διὸ καί ϕησι καὶ τὴν ἡμετέραν, εἰ μετ’ ἐκείνης  
γένοιτο τελέας, τελεωθεῖσαν καὶ αὐτὴν μετεωροπορεῖν  
καὶ πάντα τὸν κόσμον διοικεῖν, ὅτε ἀϕίσταται εἰς  
τὸ μὴ ἐντὸς εἶναι τῶν σωμάτων μηδέ τινος εἶναι, τότε  
καὶ αὐτὴν ὥσπερ τὴν τοῦ παντὸς συνδιοικήσειν ῥᾳδίως τὸ   
πᾶν, ὡς οὐ κακὸν ὂν ψυχῇ ὁπωσοῦν σώματι παρέχειν τὴν  
τοῦ εὖ δύναμιν καὶ τοῦ εἶναι, ὅτι μὴ πᾶσα πρόνοια τοῦ  
χείρονος ἀϕαιρεῖ τὸ ἐν τῷ ἀρίστῳ τὸ προνοοῦν μένειν. Διτ-
τὴ γὰρ ἐπιμέλεια παντός, τοῦ μὲν καθόλου κελεύσει κοσ-
μοῦντος ἀπράγμονι ἐπιστασίᾳ βασιλικῇ, τὸ δὲ καθέκαστα
ἤδη αὐτουργῷ τινι ποιήσει συναϕῇ τῇ πρὸς τὸ πραττόμενον
τὸ πρᾶττον τοῦ πραττομένου τῆς ϕύσεως ἀναπιμπλᾶσα.
Τῆς δὲ θείας ψυχῆς τοῦτον τὸν τρόπον τὸν οὐρανὸν
ἅπαντα διοικεῖν ἀεὶ λεγομένης, ὑπερεχούσης μὲν τῷ
κρείττονι, δύναμιν δὲ τὴν ἐσχάτην εἰς τὸ εἴσω πεμπούσης,
αἰτίαν μὲν ὁ θεὸς οὐκ ἂν ἔτι λέγοιτο ἔχειν τὴν τοῦ τὴν ψυ-
χὴν τοῦ παντὸς ἐν χείρονι πεποιηκέναι, ἥ τε ψυχὴ οὐκ ἀπε-
στέρηται τοῦ κατὰ ϕύσιν ἐξ ἀιδίου τοῦτ’ ἔχουσα καὶ ἕξου-
σα ἀεί, ὃ μὴ οἷόν τε παρὰ ϕύσιν αὐτῇ εἶναι, ὅπερ διηνεκῶς
αὐτῇ ἀεὶ ὑπάρχει οὔποτε ἀρξάμενον. Τάς τε τῶν ἀστέρων
ψυχὰς τὸν αὐτὸν τρόπον πρὸς τὸ σῶμα ἔχειν λέγων, ὥσπερ  
τὸ πᾶν-ἐντίθησι γὰρ καὶ τούτων τὰ σώματα εἰς τὰς  
τῆς ψυχῆς περιϕοράς-ἀποσῴζοι ἂν καὶ τὴν περὶ  
τούτους πρέπουσαν εὐδαιμονίαν. Δύο γὰρ ὄντων δι’ ἃ  
δυσχεραίνεται ἡ ψυχῆς πρὸς σῶμα κοινωνία, ὅτι τε  
ἐμπόδιον πρὸς τὰς νοήσεις γίγνεται, καὶ ὅτι ἡδονῶν καὶ  
ἐπιθυμιῶν καὶ λυπῶν πίμπλησιν αὐτήν, οὐδέτερον  
τούτων ἂν γένοιτο ψυχῇ, ἥτις μὴ εἰς τὸ εἴσω ἔδυ τοῦ σώ- 
ματος, μηδέ τινός ἐστι, μηδὲ ἐκείνου ἐγένετο, ἀλλ’ ἐκεῖνο  
αὐτῆς, ἔστι τε τοιοῦτον, οἷον μήτε τινὸς δεῖσθαι μήτε τινὶ  
ἐλλείπειν· ὥστε μηδὲ τὴν ψυχὴν ἐπιθυμιῶν πίμπλασθαι ἢ  
ϕόβων· οὐδὲν γὰρ δεινὸν μήποτε περὶ σώματος προσδοκήσῃ  
τοιούτου, οὔτε τις ἀσχολία νεῦσιν ποιοῦσα κάτω ἀπάγει  
τῆς κρείττονος καὶ μακαρίας θέας, ἀλλ’ ἔστιν ἀεὶ πρὸς   
ἐκείνοις ἀπράγμονι δυνάμει τόδε τὸ πᾶν κοσμοῦσα.  
@C[3]
Περὶ δὲ τῆς ἀνθρωπείας ψυχῆς, ἣ ἐν σώματι πάντα  
λέγεται κακοπαθεῖν καὶ ταλαιπωρεῖν ἐν ἀνοίαις καὶ ἐπι- 
θυμίαις καὶ ϕόβοις καὶ τοῖς ἄλλοις κακοῖς γιγνομένη, ᾗ καὶ  
δεσμὸς τὸ σῶμα καὶ τάϕος, καὶ ὁ κόσμος αὐτῇ σπήλαιον   
καὶ ἄντρον, ἥντινα γνώμην οὐ διάϕωνον ἔχει ἐκ τῶν αἰτιῶν  
οὐ τῶν αὐτῶν τῆς καθόδου, νῦν λέγωμεν. ῎Οντος τοίνυν  
παντὸς νοῦ ἐν τῷ τῆς νοήσεως τόπῳ ὅλου τε καὶ παντός,  
ὃν δὴ κόσμον νοητὸν τιθέμεθα, ὄντων δὲ καὶ τῶν ἐν τούτῳ  
περιεχομένων νοερῶν δυνάμεων καὶ νόων τῶν καθέκαστα  
- οὐ γὰρ εἷς μόνος, ἀλλ’ εἷς καὶ πολλοί - πολλὰς ἔδει  
καὶ ψυχὰς καὶ μίαν εἶναι, καὶ ἐκ τῆς μιᾶς τὰς πολλὰς  
διαϕόρους, ὥσπερ ἐκ γένους ἑνὸς εἴδη τὰ μὲν ἀμείνω, τὰ  
δὲ χείρω, νοερώτερα, τὰ δ’ ἧττον ἐνεργείᾳ τοιαῦτα.  
Καὶ γὰρ ἐκεῖ ἐν τῷ νῷ τὸ μὲν νοῦς περιέχων δυνάμει  
τἆλλα οἷον ζῷον μέγα, τὰ δὲ ἐνεργείᾳ ἕκαστον, ἃ δυνάμει  
περιεῖχε θάτερον· οἷον εἰ πόλις ἔμψυχος ἦν περιεκτικὴ  
ἐμψύχων ἄλλων, τελειοτέρα μὲν <ἡ> πόλεως καὶ δυνατω- 
τέρα, οὐδὲν μὴν ἐκώλυε τῆς αὐτῆς ϕύσεως εἶναι καὶ τὰς  
ἄλλας. ῍Η ὡς ἐκ τοῦ παντὸς πυρὸς τὸ μὲν μέγα, τὸ  
δὲ μικρὰ πυρὰ εἴη· ἔστι δὲ ἡ πᾶσα οὐσία ἡ τοῦ παντὸς  
πυρός, μᾶλλον δὲ ἀϕ’ ἧς καὶ ἡ τοῦ παντός. Ψυχῆς δὲ  
ἔργον τῆς λογικωτέρας νοεῖν μέν, οὐ τὸ νοεῖν δὲ μόνον· τί  
γὰρ ἂν καὶ νοῦ διαϕέροι; Προσλαβοῦσα γὰρ τῷ νοερὰ εἶναι  
καὶ ἄλλο, καθὸ νοῦς οὐκ ἔμεινεν· ἔχει τε ἔργον καὶ  
αὐτή, εἴπερ πᾶν, ὃ ἐὰν ᾖ τῶν νοητῶν. Βλέπουσα δὲ  
πρὸς μὲν τὸ πρὸ ἑαυτῆς νοεῖ, εἰς δὲ ἑαυτὴν τὸ μετ’ αὐτὴν   
[ὃ] κοσμεῖ τε καὶ διοικεῖ καὶ ἄρχει αὐτοῦ· ὅτι μηδὲ οἷόν τε  
ἦν στῆναι τὰ πάντα ἐν τῷ νοητῷ, δυναμένου ἐϕεξῆς καὶ  
ἄλλου γενέσθαι ἐλάττονος μέν, ἀναγκαίου δὲ εἶναι, εἴπερ  
καὶ τὸ πρὸ αὐτοῦ.  
@C[4]
 Τὰς δὴ καθέκαστα ψυχὰς ὀρέξει μὲν νοερᾷ χρωμέ-
νας ἐν τῇ ἐξ οὗ ἐγένοντο πρὸς αὐτὸ ἐπιστροϕῇ, δύναμιν δὲ
καὶ εἰς τὸ ἐπὶ τάδε ἐχούσας, οἷά περ ϕῶς ἐξηρτημένον μὲν  
κατὰ τὰ ἄνω ἡλίου, τῷ δὲ μετ’ αὐτὸ οὐ ϕθονοῦν τῆς  
χορηγίας, ἀπήμονας μὲν εἶναι μετὰ τῆς ὅλης μενούσας  
ἐν τῷ νοητῷ, ἐν οὐρανῷ δὲ μετὰ τῆς ὅλης συνδιοικεῖν  
ἐκείνῃ, οἷα οἱ βασιλεῖ τῶν πάντων κρατοῦντι συνόντες  
συνδιοικοῦσιν ἐκείνῳ οὐ καταβαίνοντες οὐδ’ αὐτοὶ ἀπὸ  
τῶν βασιλείων τόπων· καὶ γάρ εἰσιν ὁμοῦ ἐν τῷ αὐτῷ  
τότε. Μεταβάλλουσαι δὲ ἐκ τοῦ ὅλου εἰς τὸ μέρος τε  
εἶναι καὶ ἑαυτῶν καὶ οἷον κάμνουσαι τὸ σὺν ἄλλῳ εἶναι  
ἀναχωροῦσιν εἰς τὸ ἑαυτῶν ἑκάστη. ῞Οταν δὴ τοῦτο διὰ  
χρόνων ποιῇ ϕεύγουσα τὸ πᾶν καὶ τῇ διακρίσει ἀποστᾶσα  
καὶ μὴ πρὸς τὸ νοητὸν βλέπῃ, μέρος γενομένη μονοῦταί  
τε καὶ ἀσθενεῖ καὶ πολυπραγμονεῖ καὶ πρὸς μέρος βλέπει  
καὶ τῷ ἀπὸ τοῦ ὅλου χωρισμῷ ἑνός τινος ἐπιβᾶσα καὶ τὸ  
ἄλλο πᾶν ϕυγοῦσα, ἐλθοῦσα καὶ στραϕεῖσα εἰς τὸ ἓν  
ἐκεῖνο πληττόμενον ὑπὸ τῶν [ὅλων καὶ] πάντων, τοῦ τε  
ὅλου ἀπέστη καὶ τὸ καθέκαστον μετὰ περιστάσεως διοικεῖ   
ἐϕαπτομένη ἤδη καὶ θεραπεύουσα τὰ ἔξωθεν καὶ παροῦσα  
καὶ δῦσα αὐτοῦ πολὺ εἰς τὸ εἴσω. ῎Ενθα καὶ συμβαίνει  
αὐτῇ τὸ λεγόμενον πτερορρυῆσαι καὶ ἐν δεσμοῖς τοῖς τοῦ  
σώματος γενέσθαι ἁμαρτούσῃ τοῦ ἀβλαβοῦς τοῦ ἐν τῇ  
διοικήσει τοῦ κρείττονος, ὃ ἦν παρὰ τῇ ψυχῇ τῇ ὅλῃ· τὸ  
δὲ πρὸ τοῦ ἦν παντελῶς ἄμεινον ἀναδραμούσῃ· εἴληπται  
οὖν πεσοῦσα καὶ πρὸς τῷ δεσμῷ οὖσα καὶ τῇ αἰσθήσει  
ἐνεργοῦσα διὰ τὸ κωλύεσθαι τῷ νῷ ἐνεργεῖν καταρχάς,  
τεθάϕθαι τε λέγεται καὶ ἐν σπηλαίῳ εἶναι, ἐπιστραϕεῖσα  
δὲ πρὸς νόησιν λύεσθαί τε ἐκ τῶν δεσμῶν καὶ ἀναβαίνειν,  
ὅταν ἀρχὴν λάβῃ ἐξ ἀναμνήσεως θεᾶσθαι τὰ ὄντα·  ἔχει  
γάρ τι ἀεὶ οὐδὲν ἧττον ὑπερέχον τι. Γίγνονται οὖν οἷον  
ἀμϕίβιοι ἐξ ἀνάγκης τόν τε ἐκεῖ βίον τόν τε ἐνταῦθα παρὰ  
μέρος βιοῦσαι, πλεῖον μὲν τὸν ἐκεῖ, αἳ δύνανται πλεῖον τῷ  
νῷ συνεῖναι, τὸν δὲ ἐνθάδε πλεῖον, αἷς τὸ ἐναντίον ἢ ϕύσει  
ἢ τύχαις ὑπῆρξεν. ῝Α δὴ ὑποδεικνὺς ὁ Πλάτων ἠρέμα, ὅτε  
διαιρεῖ αὐτὰ ἐκ τοῦ ὑστέρου κρατῆρος καὶ μέρη ποιεῖ,  
τότε καί ϕησιν ἀναγκαῖον εἶναι εἰς γένεσιν ἐλθεῖν,  
ἐπείπερ ἐγένοντο μέρη τοιαῦτα. Εἰ δὲ λέγει σπεῖραι τὸν  
θεὸν αὐτάς, οὕτως ἀκουστέον, ὥσπερ ὅταν καὶ λέγοντα  
καὶ οἷον δημηγοροῦντα ποιῇ· ἃ γὰρ ἐν ϕύσει ἐστὶ τῶν  
ὅλων, ταῦτα ἡ ὑπόθεσις γεννᾷ τε καὶ ποιεῖ εἰς δεῖξιν 
προάγουσα ἐϕεξῆς τὰ ἀεὶ οὕτω γιγνόμενά τε καὶ ὄντα.  
@C[5]
Οὐ τοίνυν διαϕωνεῖ ἀλλήλοις ἥ τε εἰς γένεσιν σπορὰ  
ἥ τε εἰς τελείωσιν κάθοδος τοῦ παντός, ἥ τε δίκη τό τε   
σπήλαιον, ἥ τε ἀνάγκη τό τε ἑκούσιον, ἐπείπερ ἔχει τὸ  
ἑκούσιον ἡ ἀνάγκη, καὶ τὸ ἐν κακῷ τῷ σώματι εἶναι·  
οὐδ’ ἡ ’Εμπεδοκλέους ϕυγὴ ἀπὸ τοῦ θεοῦ καὶ πλάνη οὐδ’ ἡ  
ἁμαρτία, ἐϕ’ ᾗ ἡ δίκη, οὐδ’ ἡ ‘Ηρακλείτου ἀνάπαυλα ἐν  
τῇ ϕυγῇ, οὐδ’ ὅλως τὸ ἑκούσιον τῆς καθόδου καὶ τὸ ἀκού- 
σιον αὖ. Πᾶν μὲν γὰρ ἰὸν ἐπὶ τὸ χεῖρον ἀκούσιον, ϕορᾷ  
γε μὴν οἰκείᾳ ἰὸν πάσχον τὰ χείρω ἔχειν λέγεται τὴν ἐϕ’  
οἷς ἔπραξε δίκην. ῞Οταν δὲ ταῦτα πάσχειν καὶ ποιεῖν ᾖ  
ἀναγκαῖον ἀιδίως ϕύσεως νόμῳ, τὸ δὲ συμβαῖνον εἰς ἄλ-  
λου του χρείαν ἐν τῇ προσόδῳ ἀπαντᾷ καταβαῖνον ἀπὸ τοῦ 
ὑπὲρ αὐτόν, θεὸν εἴ τις λέγοι καταπέμψαι, οὐκ ἂν ἀσύμϕω-
νος οὔτε τῇ ἀληθείᾳ οὔτε ἑαυτῷ ἂν εἴη. Καὶ γὰρ ἀϕ’ ἧς  
ἀρχῆς ἕκαστα, εἰ καὶ τὰ μεταξὺ πολλά, καὶ τὰ ἔσχατα εἰς  
αὐτὴν ἀναϕέρεται. Διττῆς δὲ τῆς ἁμαρτίας οὔσης, τῆς  
μὲν ἐπὶ τῇ τοῦ κατελθεῖν αἰτίᾳ, τῆς δὲ ἐπὶ τῷ ἐνθάδε  
γενομένην κακὰ δρᾶσαι, <δίκη> ἡ μέν ἐστιν αὐτὸ τοῦτο,  
ὃ πέπονθε κατελθοῦσα, τῆς δὲ τὸ ἔλαττον εἰς σώματα  
ἄλλα δῦναι καὶ θᾶττον ἐκ κρίσεως τῆς κατ’ ἀξίαν - 
ὃ δὴ θεσμῷ θείῳ γιγνόμενον διὰ τοῦ τῆς κρίσεως  
ὀνόματος δηλοῦται - τὸ δὲ τῆς κακίας ἄμετρον εἶδος  
μείζονος καὶ τῆς δίκης ἠξίωται ἐπιστασίᾳ τινυμένων   
δαιμόνων. |276$Οὕτω τοι καίπερ οὖσα θεῖον καὶ ἐκ τῶν τόπων  
τῶν ἄνω ἐντὸς γίνεται τοῦ σώματος καὶ θεὸς οὖσα ὁ  
ὕστερος ῥοπῇ αὐτεξουσίῳ καὶ αἰτίᾳ δυνάμεως καὶ τοῦ  
μετ’ αὐτὴν κοσμήσει ὡδὶ ἔρχεται·# |277$κἂν μὲν θᾶττον ϕύγῃ,  
οὐδὲν βέβλαπται γνῶσιν κακοῦ προσλαβοῦσα καὶ ϕύσιν  
κακίας γνοῦσα τάς τε δυνάμεις ἄγουσα αὐτῆς εἰς τὸ  
ϕανερὸν καὶ δείξασα ἔργα τε καὶ ποιήσεις, ἃ ἐν τῷ  
ἀσωμάτῳ ἠρεμοῦντα μάτην τε ἂν ἦν εἰς τὸ ἐνεργεῖν ἀεὶ  
οὐκ ἰόντα, τήν τε ψυχὴν αὐτὴν ἔλαθεν ἂν ἃ εἶχεν οὐκ  
ἐκϕανέντα οὐδὲ πρόοδον λαβόντα· εἴπερ πανταχοῦ ἡ ἐνέρ- 
γεια τὴν δύναμιν ἔδειξε κρυϕθεῖσαν ἂν ἁπάντη καὶ οἷον  
ἀϕανισθεῖσαν καὶ οὐκ οὖσαν μηδέποτε ὄντως οὖσαν.#
|278$Νῦν μὲν γὰρ θαῦμα ἔχει τῶν ἔνδον ἕκαστος διὰ τῆς ποικι-
λίας τῶν ἔξω, οἷόν ἐστιν ἐκ τοῦ τὰ γλαϕυρὰ ταῦτα δρᾶσαι.#
@C[6]
|279$Εἴπερ οὖν δεῖ μὴ ἓν μόνον εἶναι - ἐκέκρυπτο γὰρ  
ἂν πάντα μορϕὴν ἐν ἐκείνῳ οὐκ ἔχοντα, οὐδ’ ἂν ὑπῆρχέ τι  
τῶν ὄντων στάντος ἐν αὐτῷ ἐκείνου, οὐδ’ ἂν τὸ πλῆθος  
ἦν ἂν τῶν ὄντων τούτων τῶν ἀπὸ τοῦ ἑνὸς γεννηθέντων  
μὴ τῶν μετ’ αὐτὰ τὴν πρόοδον λαβόντων,# |280$ἃ ψυχῶν εἴληχε  
τάξιν -τὸν αὐτὸν τρόπον οὐδὲ ψυχὰς ἔδει μόνον εἶναι μὴ  
τῶν δι’ αὐτὰς γενομένων ϕανέντων, εἴπερ ἑκάστῃ ϕύσει  
τοῦτο ἔνεστι τὸ μετ’ αὐτὴν ποιεῖν καὶ ἐξελίττεσθαι οἷον  
σπέρματος ἔκ τινος ἀμεροῦς ἀρχῆς εἰς τέλος τὸ αἰσθητὸν   
ἰούσης, μένοντος μὲν ἀεὶ τοῦ προτέρου ἐν τῇ οἰκείᾳ ἕδρᾳ,#  
|281$τοῦ δὲ μετ’ αὐτὸ οἷον γεννωμένου ἐκ δυνάμεως ἀϕάτου,  
ὅση ἐν ἐκείνοις, ἣν οὐκ ἔδει στῆσαι οἷον περιγράψαντα  
ϕθόνῳ, χωρεῖν δὲ ἀεί, ἕως εἰς ἔσχατον μέχρι τοῦ δυνατοῦ  
τὰ πάντα#|282$ ἥκῃ αἰτίᾳ δυνάμεως ἀπλέτου ἐπὶ πάντα παρ’  
αὐτῆς πεμπούσης καὶ οὐδὲν περιιδεῖν ἄμοιρον αὐτῆς δυνα- 
μένης. Οὐ γὰρ δὴ ἦν ὃ ἐκώλυεν ὁτιοῦν ἄμοιρον εἶναι ϕύ-
σεως ἀγαθοῦ, καθόσον ἕκαστον οἷόν τ’ ἦν μεταλαμβά- 
νειν.# |283$Εἴτ’ οὖν ἦν ἀεὶ ἡ τῆς ὕλης ϕύσις, οὐχ οἷόν τε ἦν  
αὐτὴν μὴ μετασχεῖν οὖσαν τοῦ πᾶσι τὸ ἀγαθὸν καθό- 
σον δύναται ἕκαστον χορηγοῦντος·# |283.1$εἴτ’ ἠκολούθησεν ἐξ  
ἀνάγκης ἡ γένεσις αὐτῆς τοῖς πρὸ αὐτῆς αἰτίοις, οὐδ’ ὣς  
ἔδει χωρὶς εἶναι, ἀδυναμίᾳ πρὶν εἰς αὐτὴν ἐλθεῖν στάντος  
τοῦ καὶ τὸ εἶναι οἷον ἐν χάριτι δόντος.# |284$Δεῖξις οὖν τῶν  
ἀρίστων ἐν νοητοῖς τὸ ἐν αἰσθητῷ κάλλιστον, τῆς τε  
δυνάμεως τῆς τε ἀγαθότητος αὐτῶν,# |285$καὶ συνέχεται πάντα  
εἰσαεὶ τά τε νοητῶς τά τε αἰσθητῶς ὄντα, τὰ μὲν παρ’  
αὐτῶν ὄντα, τὰ δὲ μετοχῇ τούτων τὸ εἶναι εἰσαεὶ λαβόντα,  
μιμούμενα τὴν νοητὴν καθόσον δύναται ϕύσιν.#  
@C[7]
|286$Διττῆς δὲ ϕύσεως ταύτης οὔσης, νοητῆς, τῆς δὲ  
αἰσθητῆς, ἄμεινον μὲν ψυχῇ ἐν τῷ νοητῷ εἶναι,# |287$ἀνάγκη   
γε μὴν ἔχειν καὶ τοῦ αἰσθητοῦ μεταλαμβάνειν τοιαύτην  
ϕύσιν ἐχούσῃ, καὶ οὐκ ἀγανακτητέον αὐτὴν ἑαυτῇ, εἰ  
μὴ πάντα ἐστὶ τὸ κρεῖττον, μέσην τάξιν ἐν τοῖς οὖσιν  
ἐπισχοῦσαν,# |288$θείας μὲν μοίρας οὖσαν, ἐν ἐσχάτῳ δὲ τοῦ  
νοητοῦ οὖσαν, ὡς ὅμορον οὖσαν τῇ αἰσθητῇ ϕύσει διδόναι  
μέν τι τούτῳ τῶν παρ’ αὐτῆς, ἀντιλαμβάνειν δὲ καὶ παρ’  
αὐτοῦ,# |289$εἰ μὴ μετὰ τοῦ αὐτῆς ἀσϕαλοῦς διακοσμοῖ, προ- 
θυμίᾳ δὲ πλείονι εἰς τὸ εἴσω δύοιτο μὴ μείνασα ὅλη μεθ’  
ὅλης,# |290$ἄλλως τε καὶ δυνατὸν αὐτῇ πάλιν ἐξαναδῦναι,  
ἱστορίαν ὧν ἐνταῦθα εἶδέ τε καὶ ἔπαθε προσλαβούσῃ καὶ  
μαθούσῃ, οἷον ἄρα ἐστὶν ἐκεῖ εἶναι, καὶ τῇ παραθέσει τῶν  
οἷον ἐναντίων οἷον σαϕέστερον τὰ ἀμείνω μαθούσῃ.#  
|291$Γνῶσις γὰρ ἐναργεστέρα τἀγαθοῦ ἡ τοῦ κακοῦ πεῖρα οἷς  
ἡ δύναμις ἀσθενεστέρα, ἢ ὥστε ἐπιστήμῃ τὸ κακὸν πρὸ  
πείρας γνῶναι.# |292$῞Ωσπερ δὲ ἡ νοερὰ διέξοδος κατάβασίς  
ἐστιν εἰς ἔσχατον τὸ χεῖρον - οὐ γὰρ ἔνι εἰς τὸ ἐπέκεινα  
ἀναβῆναι, ἀλλ’ ἀνάγκη ἐνεργήσασαν ἐξ ἑαυτῆς καὶ μὴ  
δυνηθεῖσαν μεῖναι ἐϕ’ ἑαυτῆς ϕύσεως δὴ ἀνάγκῃ καὶ  
νόμῳ μέχρι ψυχῆς ἐλθεῖν· τέλος γὰρ αὐτῇ τοῦτο·# |293$ταύτῃ  
δὲ τὸ ἐϕεξῆς παραδοῦναι αὐτὴν πάλιν ἀναδραμοῦσαν -  
οὕτως καὶ ψυχῆς ἐνέργεια· τὸ μὲν μετ’ αὐτὴν τὰ τῇδε,  
τὸ δὲ πρὸ αὐτῆς ἡ θέα τῶν ὄντων, ταῖς μὲν παρὰ μέρος  
καὶ χρόνῳ γιγνομένου τοῦ τοιούτου καὶ ἐν τῷ χείρονι  
γιγνομένης ἐπιστροϕῆς πρὸς τὰ ἀμείνω,# |294$τῇ δὲ λεγομένῃ   
τοῦ παντὸς εἶναι τὸ μηδ’ ἐν τῷ χείρονι ἔργῳ γεγονέναι,  
ἀπαθεῖ δὲ κακῶν οὔσῃ θεωρίᾳ τε περινοεῖν τὰ ὑπ’ αὐτὴν ἐξ- 
ηρτῆσθαί τε τῶν πρὸ αὐτῆς ἀεί· ἢ ἅμα δυνατὸν καὶ ἄμϕω,  
λαμβανούσῃ μὲν ἐκεῖθεν, χορηγούσῃ δὲ ἅμα ἐνταῦθα, ἐπεί- 
περ ἀμήχανον ἦν μὴ καὶ τούτων ἐϕάπτεσθαι ψυχῇ οὔσῃ.#   
@C[8]
|295$Καὶ εἰ χρὴ παρὰ δόξαν τῶν ἄλλων τολμῆσαι τὸ ϕαι- 
νόμενον λέγειν σαϕέστερον, οὐ πᾶσα οὐδ’ ἡ ἡμετέρα ψυχὴ  
ἔδυ,# |296$ἀλλ’ ἔστι τι αὐτῆς ἐν τῷ νοητῷ ἀεί· τὸ δὲ ἐν τῷ  
αἰσθητῷ εἰ κρατοῖ, μᾶλλον δὲ εἰ κρατοῖτο καὶ θορυβοῖτο,  
οὐκ ἐᾷ αἴσθησιν ἡμῖν εἶναι ὧν θεᾶται τὸ τῆς ψυχῆς  
ἄνω.# |297$Τότε γὰρ ἔρχεται εἰς ἡμᾶς τὸ νοηθέν, ὅταν εἰς αἴ- 
σθησιν ἥκῃ καταβαῖνον· οὐ γὰρ πᾶν, ὃ γίγνεται περὶ  
ὁτιοῦν μέρος ψυχῆς, γινώσκομεν, πρὶν ἂν εἰς ὅλην τὴν  
ψυχὴν ἥκῃ· οἷον καὶ ἐπιθυμία ἐν τῷ ἐπιθυμητικῷ μένουσα  
<οὐ> γιγνώσκεται ἡμῖν, ἀλλ’ ὅταν τῇ αἰσθητικῇ τῇ ἔνδον  
δυνάμει ἢ καὶ διανοητικῇ ἀντιλαβώμεθα ἢ ἄμϕω.# |298$Πᾶσα  
γὰρ ψυχὴ ἔχει τι καὶ τοῦ κάτω πρὸς σῶμα καὶ τοῦ ἄνω  
πρὸς νοῦν.# |299$Καὶ ἡ μὲν ὅλη καὶ ὅλου τῷ αὐτῆς μέρει τῷ  
πρὸς τὸ σῶμα τὸ ὅλον κοσμεῖ ὑπερέχουσα ἀπόνως, ὅτι   
μηδ’ ἐκ λογισμοῦ, ὡς ἡμεῖς, ἀλλὰ νῷ, ὡς ἡ τέχνη οὐ  
βουλεύεται τὸ κάτω αὐτῆς κοσμοῦντος ὅ τι ὅλου.# |300$Αἱ  
δ’ ἐν μέρει γινόμεναι καὶ μέρους ἔχουσι μὲν καὶ αὗται τὸ  
ὑπερέχον, ἄσχολοι δὲ τῇ αἰσθήσει καὶ ἀντιλήψει πολλῶν  
ἀντιλαμβανόμεναι τῶν παρὰ ϕύσιν καὶ λυπούντων καὶ τα- 
ραττόντων, ἅτε οὗ ἐπιμέλονται μέρους καὶ ἐλλειποῦς καὶ  
πολλὰ ἔχοντος τὰ ἀλλότρια κύκλῳ, πολλὰ δὲ ὧν ἐϕίεται·#  
|301$καὶ ἥδεται δὲ καὶ ἡδονὴ ἠπάτησε. Τὸ δέ ἐστι καὶ ἀνή- 
δονον ὂν τὰς προσκαίρους ἡδονάς, ἡ δὲ διαγωγὴ ὁμοία.#   
@T[9]
@C[1]
῏Αρ’ ὥσπερ ψυχὴν ἑκάστου μίαν ϕαμὲν εἶναι, ὅτι  
πανταχοῦ τοῦ σώματος ὅλη πάρεστι, καὶ ἔστιν ὄντως τὸν  
τρόπον τοῦτον μία, οὐκ ἄλλο μέν τι αὐτῆς ὡδί, ἄλλο δὲ  
ὡδὶ τοῦ σώματος ἔχουσα, ἔν τε τοῖς αἰσθητικοῖς οὕτως  
ἡ αἰσθητική, καὶ ἐν τοῖς ϕυτοῖς δὲ ὅλη πανταχοῦ ἐν  
ἑκάστῳ μέρει, οὕτως καὶ ἡ ἐμὴ καὶ ἡ σὴ μία καὶ πᾶσαι  
μία; Καὶ ἐπὶ τοῦ παντὸς ἡ ἐν πᾶσι μία οὐχ ὡς ὄγκῳ με-  
μερισμένη, ἀλλὰ πανταχοῦ ταὐτόν; Διὰ τί γὰρ ἡ ἐν  
ἐμοὶ μία, ἡ δ’ ἐν τῷ παντὶ οὐ μία; Οὐ γὰρ ὄγκος οὐδὲ  
ἐκεῖ οὐδὲ σῶμα. Εἰ μὲν οὖν ἐκ τῆς τοῦ παντὸς καὶ ἡ ἐμὴ  
καὶ ἡ σή, μία δὲ ἐκείνη, καὶ ταύτας δεῖ εἶναι μίαν. Εἰ δὲ  
καὶ ἡ τοῦ παντὸς καὶ ἡ ἐμὴ ἐκ ψυχῆς μιᾶς, πάλιν αὖ  
πᾶσαι μία. Αὕτη τοίνυν τίς ἡ μία; ’Αλλὰ πρότερον λεκ- 
τέον, εἰ ὀρθῶς λέγεται τὸ μίαν τὰς πάσας, ὥσπερ ἡ ἑνὸς  
ἑκάστου. ῎Ατοπον γάρ, εἰ μία ἡ ἐμὴ καὶ ἡ ὁτουοῦν ἄλλου·  
ἐχρῆν γὰρ ἐμοῦ αἰσθανομένου καὶ ἄλλον αἰσθάνεσθαι, καὶ  
ἀγαθοῦ ὄντος ἀγαθὸν ἐκεῖνον εἶναι καὶ ἐπιθυμοῦντος ἐπι- 
θυμεῖν, καὶ ὅλως ὁμοπαθεῖν ἡμᾶς τε πρὸς ἀλλήλους καὶ   
πρὸς τὸ πᾶν, ὥστε ἐμοῦ παθόντος συναισθάνεσθαι τὸ πᾶν.  
Πῶς δὲ καὶ μιᾶς οὔσης ἡ μὲν λογική, ἡ δὲ ἄλογος, καὶ  
ἡ μὲν ἐν ζῴοις, ἡ δὲ ἐν ϕυτοῖς ἄλλη; Πάλιν δὲ εἰ μὴ  
θησόμεθα ἐκείνως, τό τε πᾶν ἓν οὐκ ἔσται, μία τε ἀρχὴ  
ψυχῶν οὐχ εὑρεθήσεται.  
@C[2]
Πρῶτον μὲν οὖν οὐκ, εἰ ἡ ψυχὴ μία ἡ ἐμὴ καὶ ἡ  
ἄλλου, ἤδη καὶ τὸ συναμϕότερον τῷ συναμϕοτέρῳ ταὐτόν.  
’Εν ἄλλῳ γὰρ καὶ ἐν ἄλλῳ ταὐτὸν ὂν οὐ τὰ αὐτὰ πάθη  
ἕξει ἐν ἑκατέρῳ, ὡς ἄνθρωπος ὁ ἐν ἐμοὶ κινουμένῳ· ἐν
ἐμοὶ γὰρ κινουμένῳ καὶ ἐν σοὶ μὴ κινουμένῳ ἐν ἐμοὶ μὲν κινού- 
μενος, ἐν σοὶ δὲ ἑστὼς ἔσται· καὶ οὐκ ἄτοπον οὐδὲ πα- 
ραδοξότερον τὸ ἐν ἐμοὶ καὶ σοὶ ταὐτὸν εἶναι· οὐ δὴ ἀνάγκη  
αἰσθανομένου ἐμοῦ καὶ ἄλλον πάντη τὸ αὐτὸ πάθος ἔχειν.  
Οὐδὲ γὰρ ἐπὶ τοῦ ἑνὸς σώματος τὸ τῆς ἑτέρας χειρὸς πάθη- 
μα ἡ ἑτέρα ᾔσθετο, ἀλλ’ ἡ ἐν τῷ ὅλῳ. Εἰ δὴ ἔδει τὸ ἐμὸν 
γινώσκειν καὶ σέ, ἕν τι ἐξ ἀμϕοῖν ὄν, συνημμένον σῶμα
ἐχρῆν εἶναι· οὕτω γὰρ συναϕθεῖσαι ἑκατέρα ᾔσθετο ταὐτόν.
’Ενθυμεῖσθαι δὲ προσήκει τὸ καὶ πολλὰ λανθάνειν τὸ ὅλον
καὶ τῶν ἐν ἑνὶ καὶ τῷ αὐτῷ σώματι γιγνομένων, καὶ το-
σούτῳ, ὅσῳ ἂν μέγεθος ἔχῃ τὸ σῶμα πολύ, ὥσπερ ἐπὶ κη-
τῶν λέγεται μεγάλων, ἐϕ’ ὧν παθήματός τινος περὶ τὸ
μέρος ὄντος τῷ ὅλῳ αἴσθησις διὰ μικρότητα τοῦ κινή-
ματος οὐδεμία προσέρχεται· ὥστε οὐκ ἀνάγκη διάδηλον
τύπῳ τὴν αἴσθησιν τῷ ὅλῳ καὶ παντὶ εἰσαϕικνεῖσθαι ἑνός
τινος παθόντος. ’Αλλὰ συμπάσχειν μὲν οὐκ ἄτοπον οὐδὲ
ἀπογνωστέον, τύπωσιν δὲ αἰσθητικὴν οὐκ ἀναγκαῖον
γίγνεσθαι. ’Αρετὴν δὲ ἐν ἐμοὶ ἔχειν, κακίαν δὲ ἐν ἑτέρῳ, οὐκ
ἄτοπον, εἴπερ καὶ κινεῖσθαι ἐν ἄλλῳ καὶ ἐν ἄλλῳ ἑστάναι
ταὐτὸν οὐκ ἀδύνατον. Οὐδὲ γὰρ οὕτως μίαν λέγομεν, ὡς
πάντη πλήθους ἄμοιρον - τοῦτο γὰρ τῇ κρείττονι ϕύσει
δοτέον - ἀλλὰ μίαν καὶ πλῆθος λέγομεν καὶ μετέχειν τῆς
ϕύσεως τῆς περὶ τὰ σώματα μεριστῆς γινομένης
καὶ τῆς ἀμερίστου αὖ, ὥστε πάλιν εἶναι μίαν. ῞Ωσπερ δὲ  
ἐπ’ ἐμοῦ τὸ γενόμενον περὶ τὸ μέρος πάθος οὐκ ἀνάγκη  
κρατεῖν τοῦ ὅλου, ὃ δ’ ἂν περὶ τὸ κυριώτερον γένηται ϕέρει  
τι εἰς τὸ μέρος, οὕτω τὰ μὲν ἐκ τοῦ παντὸς εἰς ἕκαστον  
σαϕέστερα μᾶλλον ὁμοπαθούντων πολλαχοῦ τῷ ὅλῳ, τὰ  
δὲ παρ’ ἡμῶν ἄδηλον εἰ συντελεῖ πρὸς τὸ ὅλον.  
@C[3]
Καὶ μὴν ἐκ τῶν ἐναντίων ϕησὶν ὁ λόγος καὶ συμπα-
θεῖν ἀλλήλοις ἡμᾶς καὶ συναλγοῦντας ἐκ τοῦ ὁρᾶν καὶ δια-
χεομένους καὶ εἰς τὸ ϕιλεῖν ἑλκομένους κατὰ ϕύσιν· μήπο-
τε γὰρ τὸ ϕιλεῖν διὰ τοῦτο. Εἰ δὲ καὶ ἐπῳδαὶ καὶ ὅλως 
γμαεῖαι συνάγουσι καὶ συμπαθεῖς πόρρωθεν ποιοῦσι,
πάντως τοι διὰ ψυχῆς μιᾶς. Καὶ λόγος δὲ ἠρέμα λεχθεὶς
διέθηκε τὸ πόρρω, καὶ κατακούειν πεποίηκε τὸ διεστὼς
ἀμήχανον ὅσον τόπον· ἐξ ὧν ἐστι τὴν ἑνότητα μαθεῖν
ἁπάντων τῆς ψυχῆς μιᾶς οὔσης.  
Πῶς οὖν, εἰ ψυχὴ μία, ἡ μὲν λογική, ἡ δὲ ἄλογος, καί  
τις καὶ ϕυτική; ῍Η ὅτι τὸ μὲν ἀμέριστον αὐτῆς κατὰ τὸ  
λογικὸν τακτέον οὐ μεριζόμενον ἐν τοῖς σώμασι, τὸ δὲ  
μεριζόμενον περὶ σώματα ἓν μὲν ὂν καὶ αὐτό, περὶ δὲ τὰ  
σώματα μεριζόμενον παρεχόμενον τὴν αἴσθησιν πανταχοῦ  
ἄλλην δύναμιν αὐτῆς θετέον, τό τε πλαστικὸν αὐτῆς καὶ   
ποιητικὸν σωμάτων δύναμιν ἄλλην. Οὐχ ὅτι δὲ πλείους αἱ  
δυνάμεις, οὐ μία· καὶ γὰρ ἐν τῷ σπέρματι πλείους αἱ  
δυνάμεις καὶ ἕν· καὶ ἐξ ἑνὸς τούτου πολλὰ ἕν. Διὰ τί  
οὖν οὐ πανταχοῦ πᾶσαι; Καὶ γὰρ ἐπὶ τῆς μιᾶς ψυχῆς  
πανταχοῦ λεγομένης εἶναι ἡ αἴσθησις οὐκ ἐν πᾶσι τοῖς  
μέρεσιν ὁμοία, ὅ τε λόγος οὐκ ἐν ὅλῳ, τό τε ϕυτικὸν καὶ  
ἐν οἷς μὴ αἴσθησις· καὶ ὅμως εἰς ἓν ἀνατρέχει ἀποστάντα  
τοῦ σώματος. Τὸ δὲ θρεπτικόν, εἰ ἐκ τοῦ ὅλου, ἔχει καὶ  
ἐκείνης. Διὰ τί οὖν οὐ καὶ παρὰ τῆς ἡμετέρας ψυχῆς τὸ  
θρεπτικόν; ῞Οτι τὸ τρεϕόμενον μέρος τοῦ ὅλου, ὃ καὶ  
παθητικῶς αἰσθητικόν, ἡ δὲ αἴσθησις ἡ κρίνουσα μετὰ νοῦ   
ἑκάστου, ᾗ οὐδὲν ἔδει πλάττειν τὸ ὑπὸ τοῦ ὅλου τὴν  
πλάσιν ἔχον. ’Επεὶ κἂν ἐποίησεν αὐτήν, εἰ μὴ ἐν τῷ ὅλῳ  
τούτῳ ἔδει αὐτὴν εἶναι.  
@C[4]
Ταῦτα μὲν οὖν εἴρηται ὡς μὴ θαυμάζειν τὴν εἰς ἓν  
ἀναγωγήν. ’Αλλὰ γὰρ ζητεῖ ὁ λόγος, πῶς μία; ῏Αρα γὰρ  
ὡς ἀπὸ μιᾶς ἢ μία αἱ πᾶσαι; Καὶ εἰ ἀπὸ μιᾶς, μεριζο- 
μένης ταύτης ἢ μενούσης μὲν ὅλης, ποιούσης δὲ παρ’  
αὐτῆς οὐδὲν ἧττον πολλάς; Καὶ πῶς ἂν μένουσα οὐσία  
πολλὰς ποιοῖ ἐξ αὐτῆς; Λέγωμεν οὖν θεὸν συλλήπτορα  
ἡμῖν γενέσθαι παρακαλέσαντες, ὡς δεῖ μὲν εἶναι μίαν  
πρότερον, εἴπερ πολλαί, καὶ ἐκ ταύτης τὰς πολλὰς εἶναι.  
Εἰ μὲν οὖν σῶμα εἴη, ἀνάγκη μεριζομένου τούτου τὰς   
πολλὰς γίγνεσθαι, ἄλλην πάντη οὐσίαν, τὴν δὲ ἄλλην  
γινομένην· καὶ ὁμοιομεροῦς οὔσης ὁμοειδεῖς πάσας γενέ- 
σθαι εἶδος ἓν ταὐτὸν ϕερούσας ὅλον, τοῖς δὲ ὄγκοις  
ἑτέρας· καὶ εἰ μὲν κατὰ τοὺς ὄγκους εἶχον τοὺς ὑποκει- 
μένους τὸ ψυχαὶ εἶναι, ἄλλας ἀλλήλων εἶναι, εἰ δὲ κατὰ τὸ  
εἶδος, μίαν τῷ εἴδει ψυχὰς εἶναι. Τοῦτο δέ ἐστι τὸ μίαν  
καὶ τὴν αὐτὴν ἐν πολλοῖς σώμασι ψυχὴν ὑπάρχειν καὶ πρὸ  
ταύτης τῆς μιᾶς τῆς ἐν πολλοῖς ἄλλην αὖ εἶναι μὴ ἐν  
πολλοῖς, ἀϕ’ ἧς ἡ ἐν πολλοῖς μία, ὥσπερ εἴδωλον οὖσα  
πολλαχοῦ ϕερόμενον τῆς ἐν ἑνὶ μιᾶς, οἷον εἰ ἐκ δακτυλίου  
ἑνὸς πολλοὶ κηροὶ τὸν αὐτὸν τύπον ἀπομαξάμενοι ϕέροιεν.  
’Εκείνως μὲν οὖν ἀνηλίσκετο ἂν εἰς πολλὰς ἡ μία, ὡς δὲ  
τὸ δεύτερον ἀσώματον μὲν ἡ ψυχὴ ἐγίνετο. Καὶ πάθημα  
μὲν ὂν θαυμαστὸν οὐδὲν εἶχε μίαν ποιότητα γενομένην  
ἐξ ἑνός τινος ἐν πολλοῖς εἶναι· καὶ εἰ κατὰ τὸ συναμϕό- 
τερον δὲ ἡ ψυχή, θαυμαστὸν οὐδέν. Νῦν δὲ ἀσώματόν  
τε αὐτὸ τιθέμεθα καὶ οὐσίαν.  
@C[5]
Πῶς οὖν οὐσία μία ἐν πολλαῖς; ῍Η γὰρ ἡ μία ἐν  
πᾶσιν ὅλη, ἢ ἀπὸ ὅλης καὶ μιᾶς αἱ πολλαὶ ἐκείνης μενού- 
σης. ’Εκείνη μὲν οὖν μία, αἱ δὲ πολλαὶ εἰς ταύτην ὡς  
μίαν δοῦσαν ἑαυτὴν εἰς πλῆθος καὶ οὐ δοῦσαν· ἱκανὴ γὰρ  
πᾶσι παρασχεῖν ἑαυτὴν καὶ μένειν μία· δύναται γὰρ εἰς  
πάντα ἅμα καὶ ἑκάστου οὐκ ἀποτέτμηται πάντη· τὸ αὐτὸ  
οὖν ἐν πολλοῖς. Μὴ δή τις ἀπιστείτω· καὶ γὰρ ἡ ἐπιστήμη  
ὅλη, καὶ τὰ μέρη αὐτῆς ὡς μένειν τὴν ὅλην καὶ ἀπ’ αὐτῆς  
τὰ μέρη. Καὶ τὸ σπέρμα ὅλον καὶ ἀπ’ αὐτοῦ τὰ μέρη, ἐν  
οἷς πέϕυκε μερίζεσθαι, καὶ ἕκαστον ὅλον καὶ μένει ὅλον   
οὐκ ἠλαττωμένον τὸ ὅλον - ἡ δ’ ὕλη ἐμέρισε - καὶ πάντα  
ἕν. ’Αλλ’ ἐν τῇ ἐπιστήμῃ, εἴποι τις ἄν, τὸ μέρος οὐχ
ὅλον. ῍Η κἀκεῖ ἐνεργείᾳ μὲν μέρος τὸ προχειρισθὲν οὗ
χρεία, καὶ τοῦτο προτέτακται, ἕπεται μέντοι καὶ τὰ ἄλλα
δυνάμει λανθάνοντα καὶ ἔστι πάντα ἐν τῷ μέρει. Καὶ ἴσως
ταύτῃ ἡ ὅλη λέγεται, τὸ δὲ μέρος· ἐκεῖ μὲν οἷον ἐνεργείᾳ
ἅμα πάντα· ἕτοιμον οὖν ἕκαστον, ὃ προχειρίσασθαι θέ-
λεις· ἐν δὲ τῷ μέρει τὸ ἕτοιμον, ἐνδυναμοῦται δὲ οἷον
πλησιάσαν τῷ ὅλῳ. ῎Ερημον δὲ τῶν ἄλλων θεωρημάτων
οὐ δεῖ νομίζειν· εἰ δὲ μή, ἔσται οὐκέτι τεχνικὸν οὐδὲ
ἐπιστημονικόν, ἀλλ’ ὥσπερ ἂν καὶ εἰ παῖς λέγοι. Εἰ οὖν
ἐπιστημονικόν, ἔχει δυνάμει καὶ τὰ πάντα. ’Επιστήσας
γοῦν ὁ ἐπιστήμων ἐπάγει τὰ ἄλλα οἷον ἀκολουθίᾳ· καὶ ὁ
γεωμέτρης δὲ ἐν τῇ ἀναλύσει δηλοῖ, ὡς τὸ ἓν ἔχει τὰ πρὸ
αὐτοῦ πάντα, δι’ ὧν ἡ ἀνάλυσις, καὶ τὰ ἐϕεξῆς δέ, ἃ ἐξ
αὐτοῦ γεννᾶται. ’Αλλὰ ταῦτα διὰ τὴν ἡμετέραν ἀσθένειαν  
ἀπιστεῖται, καὶ διὰ τὸ σῶμα ἐπισκοτεῖται· ἐκεῖ δὲ ϕανὰ  
πάντα καὶ ἕκαστον.   
@E[5]
@T[1]
@C[1]
Τί ποτε ἄρα ἐστὶ τὸ πεποιηκὸς τὰς ψυχὰς πατρὸς  
θεοῦ ἐπιλαθέσθαι, καὶ μοίρας ἐκεῖθεν οὔσας καὶ ὅλως ἐκεί- 
νου ἀγνοῆσαι καὶ ἑαυτὰς καὶ ἐκεῖνον; ’Αρχὴ μὲν οὖν αὐταῖς  
τοῦ κακοῦ ἡ τόλμα καὶ ἡ γένεσις καὶ ἡ πρώτη ἑτερότης 
καὶ τὸ βουληθῆναι δὲ ἑαυτῶν εἶναι. Τῷ δὴ αὐτεξουσίῳ
ἐπειδήπερ ἐϕάνησαν ἡσθεῖσαι, πολλῷ τῷ κινεῖσθαι 
παρ’ αὐτῶν κεχρημέναι, τὴν ἐναντίαν δραμοῦσαι καὶ πλεί- 
στην ἀπόστασιν πεποιημέναι, ἠγνόησαν καὶ ἑαυτὰς ἐκεῖ-
θεν εἶναι· ὥσπερ παῖδες εὐθὺς ἀποσπασθέντες ἀπὸ πατέ-
ρων καὶ πολὺν χρόνον πόρρω τραϕέντες ἀγνοοῦσι καὶ ἑαυ- 
τοὺς καὶ πατέρας. Οὔτ’ οὖν ἔτι ἐκεῖνον οὔτε ἑαυτὰς ὁρῶ-
σαι, ἀτιμάσασαι ἑαυτὰς ἀγνοίᾳ τοῦ γένους, τιμήσασαι τἆλ-
λα καὶ πάντα μᾶλλον ἢ ἑαυτὰς θαυμάσασαι καὶ πρὸς αὐτὰ   
ἐκπλαγεῖσαι καὶ ἀγασθεῖσαι καὶ ἐξηρτημέναι τούτων, 
ἀπέρρηξαν ὡς οἷόν τε ἑαυτὰς ὧν ἀπεστράϕησαν ἀτιμάσασαι·
ὥστε συμβαίνει τῆς παντελοῦς ἀγνοίας ἐκείνου ἡ τῶνδε 
τιμὴ καὶ ἡ ἑαυτῶν ἀτιμία εἶναι αἰτία. ῞Αμα γὰρ διώκεται 
ἄλλο καὶ θαυμάζεται, καὶ τὸ θαυμάζον καὶ διῶκον ὁμο-
λογεῖ χεῖρον εἶναι· χεῖρον δὲ αὐτὸ τιθέμενον γιγνομένων
καὶ ἀπολλυμένων ἀτιμότατόν τε καὶ θνητότατον πάντων 
ὧν τιμᾷ ὑπολαμβάνον οὔτε θεοῦ ϕύσιν οὔτε δύναμιν ἄν ποτε 
ἐν θυμῷ βάλοιτο. Διὸ δεῖ διττὸν γίγνεσθαι τὸν λόγον 
πρὸς τοὺς οὕτω διακειμένους, εἴπερ τις ἐπιστρέψει αὐτοὺς 
εἰς τὰ ἐναντία καὶ τὰ πρῶτα καὶ ἀνάγοι μέχρι τοῦ ἀκροτά- 
του καὶ ἑνὸς καὶ πρώτου. Τίς οὖν ἑκάτερος; ‘Ο μὲν δεικνὺς  
τῶν νῦν ψυχῇ τιμωμένων, ὃν ἐν ἄλλοις δίιμεν 
ἐπιπλέον, ὁ τὴν ἀτιμίαν δὲ διδάσκων καὶ ἀναμιμνήσκων τὴν ψυχὴν 
οἷον τοῦ γένους καὶ τῆς ἀξίας, ὃς πρότερός ἐστιν ἐκείνου 
καὶ σαϕηνισθεὶς κἀκεῖνον δηλώσει. Περὶ οὗ νῦν λεκτέον· 
ἐγγὺς γὰρ οὗτος τοῦ ζητουμένου καὶ πρὸ ἔργου πρὸς ἐκεῖ-
νον. Τὸ γὰρ ζητοῦν ἐστι ψυχή, καὶ τί ὂν ζητεῖ γνωστέον 
αὐτῇ, ἵνα αὑτὴν πρότερον μάθῃ, εἰ δύναμιν ἔχει τοῦ τὰ 
τοιαῦτα ζητεῖν, καὶ εἰ ὄμμα τοιοῦτον ἔχει, οἷον ἰδεῖν, 
καὶ εἰ προσήκει ζητεῖν. Εἰ μὲν γὰρ ἀλλότρια, τί δεῖ; Εἰ δὲ  
συγγενῆ, καὶ προσήκει καὶ δύναται εὑρεῖν.  
@C[2]
’Ενθυμείσθω τοίνυν πρῶτον ἐκεῖνο πᾶσα ψυχή, ὡς   
αὐτὴ μὲν ζῷα ἐποίησε πάντα ἐμπνεύσασα αὐτοῖς ζωήν, ἅ  
τε γῆ τρέϕει ἅ τε θάλασσα ἅ τε ἐν ἀέρι ἅ τε ἐν οὐρανῷ  
ἄστρα θεῖα, αὐτὴ δὲ ἥλιον, αὐτὴ δὲ τὸν μέγαν τοῦτον  
οὐρανόν, καὶ αὐτὴ ἐκόσμησεν, αὐτὴ δὲ ἐν τάξει περιάγει  
ϕύσις οὖσα ἑτέρα ὧν κοσμεῖ καὶ ὧν κινεῖ καὶ ἃ ζῆν ποιεῖ·  
καὶ τούτων ἀνάγκη εἶναι τιμιωτέραν, γιγνομένων τούτων  
καὶ ϕθειρομένων, ὅταν αὐτὰ ψυχὴ ἀπολείπῃ ἢ χορηγῇ  
τὸ ζῆν, αὐτὴ δὲ οὖσα ἀεὶ τῷ μὴ ἀπολείπειν ἑαυτήν.  
Τίς δὴ τρόπος τῆς χορηγίας τοῦ ζῆν ἔν τε τῷ σύμπαντι  
ἔν τε τοῖς ἑκάστοις, ὧδε λογιζέσθω. Σκοπείσθω δὲ τὴν  
μεγάλην ψυχὴν ἄλλη ψυχὴ οὐ σμικρὰ ἀξία τοῦ σκοπεῖν  
γενομένη ἀπαλλαγεῖσα ἀπάτης καὶ τῶν γεγοητευκότων  
τὰς ἄλλας ἡσύχῳ τῇ καταστάσει. ῞Ησυχον δὲ αὐτῇ ἔστω 
μὴ μόνον τὸ περικείμενον σῶμα καὶ ὁ τοῦ σώματος κλύ- 
δων, ἀλλὰ καὶ πᾶν τὸ περιέχον· ἥσυχος μὲν γῆ, ἥσυχος δὲ  
θάλασσα καὶ ἀὴρ καὶ αὐτὸς οὐρανὸς ἀμείνων. Νοείτω δὲ  
πάντοθεν εἰς αὐτὸν ἑστῶτα ψυχὴν ἔξωθεν οἷον εἰσρέουσαν  
καὶ εἰσχυθεῖσαν καὶ πάντοθεν εἰσιοῦσαν καὶ εἰσλάμπουσαν·  
 οἷον σκοτεινὸν νέϕος ἡλίου βολαὶ ϕωτίσασαι λάμπειν ποι- 
οῦσι χρυσοειδῆ ὄψιν διδοῦσαι, οὕτω τοι καὶ ψυχὴ ἐλθοῦσα  
εἰς σῶμα οὐρανοῦ ἔδωκε μὲν ζωήν, ἔδωκε δὲ ἀθανασίαν,   
ἤγειρε δὲ κείμενον. Ο δὲ κινηθεὶς κίνησιν ἀίδιον ὑπὸ  
ψυχῆς ἐμϕρόνως ἀγούσης ζῷον εὔδαιμον ἐγένετο, ἔσχε  
τε ἀξίαν οὐρανὸς ψυχῆς εἰσοικισθείσης ὢν πρὸ ψυχῆς  
σῶμα νεκρόν, γῆ καὶ ὕδωρ, μᾶλλον δὲ σκότος ὕλης καὶ μὴ  
ὂν καὶ ὃ στυγέουσιν οἱ θεοί, ϕησί τις. Γένοιτο δ’ ἂν  
ϕανερωτέρα αὐτῆς καὶ ἐναργεστέρα ἡ δύναμις καὶ ἡ ϕύσις,  
εἴ τις ἐνταῦθα διανοηθείη, ὅπως περιέχει καὶ ἄγει ταῖς  
αὐτῆς βουλήσεσι τὸν οὐρανόν. Παντὶ μὲν γὰρ τῷ μεγέθει  
τούτῳ, ὅσος ἐστίν, ἔδωκεν ἑαυτὴν καὶ πᾶν διάστημα καὶ  
μέγα καὶ μικρὸν ἐψύχωται, ἄλλου μὲν ἄλλῃ κειμένου τοῦ  
σώματος, καὶ τοῦ μὲν ὡδί, τοῦ δὲ ὡδὶ ὄντος, καὶ τῶν μὲν  
ἐξ ἐναντίας, τῶν δὲ ἄλλην ἀπάρτησιν ἀπ’ ἀλλήλων ἐχόν- 
των. ’Αλλ’ οὐχ ἡ ψυχὴ οὕτως, οὐδὲ μέρει αὐτῆς ἑκάστῳ 
κατακερματισθεῖσα μορίῳ ψυχῆς ζῆν ποιεῖ, ἀλλὰ τὰ πάντα 
ζῇ τῇ ὅλῃ, καὶ πάρεστι πᾶσα πανταχοῦ τῷ γεννήσαντι 
πατρὶ ὁμοιουμένη καὶ κατὰ τὸ ἓν καὶ κατὰ τὸ πάντη. Καὶ πολὺς   
ὢν ὁ οὐρανὸς καὶ ἄλλος ἄλλῃ ἕν ἐστι τῇ ταύτης 
δυνάμει καὶ θεός ἐστι διὰ ταύτην ὁ κόσμος ὅδε. ῎Εστι δὲ καὶ 
ἥλιος θεός, ὅτι ἔμψυχος, καὶ τὰ ἄλλα ἄστρα, καὶ ἡμεῖς, εἴπερ 
τι, διὰ τοῦτο· νέκυες γὰρ κοπρίων ἐκβλητότεροι. Τὴν 
δὲ θεοῖς αἰτίαν τοῦ θεοῖς εἶναι ἀνάγκη πρεσβυτέραν θεὸν 
αὐτῶν εἶναι. ‘Ομοειδὴς δὲ καὶ ἡ ἡμετέρα, καὶ ὅταν ἄνευ τῶν  
προσελθόντων σκοπῇς λαβὼν κεκαθαρμένην, εὑρήσεις τὸ  
αὐτὸ τίμιον, ὃ ἦν ψυχή, καὶ τιμιώτερον παντὸς τοῦ ὃ ἂν  
σωματικὸν ᾖ. Γῆ γὰρ πάντα· κἂν πῦρ δὲ ᾖ, τί ἂν εἴη τὸ  
καῖον αὐτοῦ; Καὶ ὅσα ἐκ τούτων σύνθετα, κἂν ὕδωρ αὐτοῖς  
προσθῇς κἂν ἀέρα. Εἰ δ’ ὅτι ἔμψυχον διωκτὸν ἔσται, τί  
παρείς τις ἑαυτὸν ἄλλον διώκει; Τὴν δὲ ἐν ἄλλῳ ψυχὴν  
ἀγάμενος σεαυτὸν ἄγασαι.  
@C[3]
Οὕτω δὴ τιμίου καὶ θείου ὄντος χρήματος τῆς ψυ-
χῆς, πιστεύσας ἤδη τῷ τοιούτῳ θεὸν μετιέναι μετὰ τοιαύ-
της αἰτίας ἀνάβαινε πρὸς ἐκεῖνον· πάντως που οὐ πόρρω 
βαλεῖς· οὐδὲ πολλὰ τὰ μεταξύ. Λάμβανε τοίνυν τὸ τοῦ 
θείου τούτου θειότερον τὸ ψυχῆς πρὸς τὸ ἄνω γειτόνημα,  
μεθ’ ὃ καὶ ἀϕ’ οὗ ἡ ψυχή. |455$Καίπερ γὰρ οὖσα χρῆμα οἷον  
ἔδειξεν ὁ λόγος, εἰκών τίς ἐστι νοῦ·# |456$οἷον λόγος ὁ ἐν προϕο-
ρᾷ λόγου τοῦ ἐν ψυχῇ, οὕτω τοι καὶ αὐτὴ λόγος νοῦ καὶ ἡ 
πᾶσα ἐνέργεια καὶ ἣν προΐεται ζωὴν εἰς ἄλλου ὑπόστασιν·# |457$οἷον   
πυρὸς τὸ μὲν ἡ συνοῦσα θερμότης, ἡ δὲ ἣν παρέχει.#  
|458$Δεῖ δὲ λαβεῖν ἐκεῖ οὐκ ἐκρέουσαν, ἀλλὰ μένουσαν μὲν τὴν 
ἐν αὐτῷ, τὴν δὲ ἄλλην ὑϕισταμένην.# |459$Οὖσα οὖν ἀπὸ νοῦ νο-
ερά ἐστι,# |460$καὶ ἐν λογισμοῖς ὁ νοῦς αὐτῆς καὶ ἡ τελείωσις 
ἀπ’ αὐτοῦ πάλιν οἷον πατρὸς ἐκθρέψαντος, ὃν οὐ τέλειον ὡς  
πρὸς αὐτὸν ἐγέννησεν.# |461$῞Η τε οὖν ὑπόστασις αὐτῇ ἀπὸ νοῦ  
ὅ τε ἐνεργείᾳ λόγος νοῦ αὐτῇ ὁρωμένου. ῞Οταν γὰρ ἐνίδῃ  
εἰς νοῦν, ἔνδοθεν ἔχει καὶ οἰκεῖα ἃ νοεῖ καὶ ἐνεργεῖ.# |462$Καὶ  
ταύτας μόνας δεῖ λέγειν ἐνεργείας ψυχῆς, ὅσα νοερῶς καὶ  
ὅσα οἴκοθεν·τὰ δὲ χείρω ἄλλοθεν καὶ πάθη ψυχῆς τῆς  
τοιαύτης.# |463$Νοῦς οὖν ἐπὶ μᾶλλον θειοτέραν ποιεῖ καὶ τῷ  
πατὴρ εἶναι καὶ τῷ παρεῖναι· οὐδὲν γὰρ μεταξὺ ἢ τὸ ἑτέ- 
ροις εἶναι,ὡς ἐϕεξῆς μέντοι καὶ ὡς τὸ δεχόμενον, τὸ δὲ  
ὡς εἶδος·# |464$καλὴ δὲ καὶ ἡ νοῦ ὕλη νοοειδὴς οὖσα καὶ ἁπλῆ.  
Οἷον δὲ ὁ νοῦς, καὶ ταὐτῷ μὲν τούτῳ δῆλον, ὅτι κρεῖττον  
ψυχῆς τοιᾶσδε οὔσης.#
@C[4]
|465$῎Ιδοι δ’ ἄν τις καὶ ἐκ τῶνδε· κόσμον αἰσθητὸν τόνδε  
εἴ τις θαυμάζει εἴς τε τὸ μέγεθος καὶ τὸ κάλλος καὶ τὴν  
τάξιν τῆς ϕορᾶς τῆς ἀιδίου ἀποβλέπων καὶ θεοὺς τοὺς ἐν  
αὐτῷ, τοὺς μὲν ὁρωμένους, τοὺς δὲ καὶ ἀϕανεῖς ὄντας,  
καὶ δαίμονας καὶ ζῷα ϕυτά τε πάντα,# |466$ἐπὶ τὸ ἀρχέτυπον  
αὐτοῦ καὶ τὸ ἀληθινώτερον ἀναβὰςκἀκεῖ πάντα ἰδέτω  
νοητὰ καὶ παρ’ αὐτῷ ἀίδιαἐν οἰκείᾳ συνέσει καὶ ζωῇ,   
καὶ τούτων τὸν ἀκήρατον νοῦν προστάτην,καὶ σοϕίαν  
ἀμήχανον, καὶ τὸν ὡς ἀληθῶς ἐπὶ Κρόνου βίον θεοῦ  
κόρου καὶ νοῦ ὄντος.Πάντα γὰρ ἐν αὐτῷ τὰ ἀθάνατα  
περιέχει, νοῦν πάντα, θεὸν πάντα, ψυχὴν πᾶσαν,ἑστῶτα  
ἀεί.# |467$Τί γὰρ ζητεῖ μεταβάλλειν εὖ ἔχων; Ποῦ δὲ μετελθεῖν  
πάντα παρ’ αὑτῷ ἔχων; ’Αλλ’ οὐδὲ αὔξειν ζητεῖ τελειό- 
τατος ὤν.# |468$Διὸ καὶ τὰ παρ’ αὐτῷ πάντα τέλεια, ἵνα πάντη  
ᾖ τέλειος οὐδὲν ἔχων ὅ τι μὴ τοιοῦτον, οὐδὲν ἔχων ἐν  
αὑτῷ ὃ μὴ νοεῖ· νοεῖ δὲ οὐ ζητῶν, ἀλλ’ ἔχων.# |469$Καὶ τὸ μακά- 
ριον αὐτῷ οὐκ ἐπίκτητον, ἀλλ’ ἐν αἰῶνι πάντα, καὶ ὁ ὄντως  
αἰών, ὃν μιμεῖται χρόνος περιθέων ψυχὴν τὰ μὲν παριείς,  
τοῖς δὲ ἐπιβάλλων.# |470$Καὶ γὰρ ἄλλα καὶ ἄλλα αὖ περὶ ψυχήν·  
ποτὲ γὰρ Σωκράτης, ποτὲ δὲ ἵππος, ἕν τι ἀεὶ τῶν ὄντων·  
ὁ δὲ νοῦς πάντα.# |471$῎Εχει οὖν [ἐν τῷ αὐτῷ] πάντα ἑστῶτα  
ἐν τῷ αὐτῷ, καὶ ἔστι μόνον, καὶ τὸ “ἔστιν” ἀεί, καὶ  
οὐδαμοῦ τὸ μέλλον - ἔστι γὰρ καὶ τότε - οὐδὲ τὸ παρελη- 
λυθός - οὐ γάρ τι ἐκεῖ παρελήλυθεν - ἀλλ’ ἐνέστηκεν ἀεὶ 
ἅτε τὰ αὐτὰ ὄντα οἷον ἀγαπῶντα ἑαυτὰ οὕτως ἔχοντα.#  
|472$῞Εκαστον δὲ αὐτῶν νοῦς καὶ ὄν ἐστι καὶ τὸ σύμπαν πᾶς  
νοῦς καὶ πᾶν ὄν, ὁ μὲν νοῦς κατὰ τὸ νοεῖν ὑϕιστὰς τὸ ὄν,  
τὸ δὲ ὂν τῷ νοεῖσθαι τῷ νῷ διδὸν τὸ νοεῖν καὶ τὸ εἶναι.#   
|473$Τοῦ δὲ νοεῖν αἴτιον ἄλλο, ὃ καὶ τῷ ὄντι· ἀμϕοτέρων οὖν  
ἅμα αἴτιον ἄλλο.# |474$῞Αμα μὲν γὰρ ἐκεῖνα καὶ συνυπάρχει καὶ  
οὐκ ἀπολείπει ἄλληλα, ἀλλὰ δύο ὄντα τοῦτο τὸ ἓν ὁμοῦ  
νοῦς καὶ ὂν καὶ νοοῦν καὶ νοούμενον, ὁ μὲν νοῦς κατὰ τὸ  
νοεῖν, τὸ δὲ ὂν κατὰ τὸ νοούμενον. Οὐ γὰρ ἂν γένοιτο τὸ  
νοεῖν ἑτερότητος μὴ οὔσης καὶ ταυτότητος δέ.# |475$Γίνεται  
οὖν τὰ πρῶτα νοῦς, ὄν, ἑτερότης, ταυτότης·# |476$δεῖ δὲ  
καὶ κίνησιν λαβεῖν καὶ στάσιν.# |477$Καὶ κίνησιν μέν, εἰ  
νοεῖ, στάσιν δέ, ἵνα τὸ αὐτό.# |478$Τὴν δὲ ἑτερότητα, ἵν’ ᾖ νοοῦν  
καὶ νοούμενον. ῍Η ἐὰν ἀϕέλῃς τὴν ἑτερότητα, ἓν γενόμενον  
σιωπήσεται· δεῖ δὲ καὶ τοῖς νοηθεῖσιν ἑτέροις πρὸς ἄλληλα  
εἶναι.# |479$Ταὐτὸν δέ, ἐπεὶ ἓν ἑαυτῷ, καὶ κοινὸν δέ τι ἓν πᾶσι·  
καὶ ἡ διαϕορὰ ἑτερότης.# Ταῦτα δὲ πλείω γενόμενα ἀριθμὸν  
καὶ τὸ ποσὸν ποιεῖ· καὶ τὸ ποιὸν δὲ ἡ ἑκάστου τούτων 
ἰδιότης, ἐξ ὧν ὡς ἀρχῶν τἆλλα.  
@C[5]
|480$Πολὺς οὖν οὗτος ὁ θεὸς ἐπὶ τῇ ψυχῇ· τῇ δὲ ὑπάρχει  
ἐν τούτοις εἶναι συναϕθείσῃ, εἰ μὴ ἀποστατεῖν ἐθέλοι.  
Πελάσασα οὖν αὐτῷ καὶ οἷον ἓν γενομένη ζῇ ἀεί.# |481$Τίς οὖν 
ὁ τοῦτον γεννήσας;# |482$‘Ο ἁπλοῦς καὶ ὁ πρὸ τοιούτου πλήθους, 
ὁ αἴτιος τοῦ καὶ εἶναι καὶ πολὺν εἶναι τοῦτον, ὁ τὸν ἀριθμὸν   
ποιῶν.# |483$‘Ο γὰρ ἀριθμὸς οὐ πρῶτος· καὶ γὰρ πρὸ δυάδος τὸ  
ἕν, δεύτερον δὲ δυὰς καὶ παρὰ τοῦ ἑνὸς γεγενημένη ἐκεῖνο  
ὁριστὴν ἔχει, αὕτη δὲ ἀόριστον παρ’ αὐτῆς·# |484$ὅταν δὲ ὁρισθῇ,  
ἀριθμὸς ἤδη· ἀριθμὸς δὲ ὡς οὐσία· ἀριθμὸς δὲ καὶ ἡ ψυχή.  
Οὐ γὰρ ὄγκοι τὰ πρῶτα οὐδὲ μεγέθη· τὰ γὰρ παχέα ταῦτα  
ὕστερα, ἃ ὄντα ἡ αἴσθησις οἴεται.# |485$Οὐδὲ ἐν σπέρμασι δὲ τὸ  
ὑγρὸν τὸ τίμιον, ἀλλὰ τὸ μὴ ὁρώμενον· τοῦτο δὲ ἀριθμὸς  
καὶ λόγος.# |486$‘Ο οὖν ἐκεῖ λεγόμενος ἀριθμὸς καὶ ἡ δυὰς λόγοι  
καὶ νοῦς·# |487$ἀλλὰ ἀόριστος μὲν ἡ δυὰς τῷ οἷον ὑποκειμένῳ  
λαμβανομένη, ὁ δὲ ἀριθμὸς ὁ ἐξ αὐτῆς καὶ τοῦ ἑνὸς εἶδος  
ἕκαστος, οἷον μορϕωθέντος τοῖς γενομένοις εἴδεσιν ἐν  
αὐτῷ· μορϕοῦται δὲ ἄλλον μὲν τρόπον παρὰ τοῦ ἑνός,  
ἄλλον δὲ παρ’ αὐτοῦ, οἷον ὄψις ἡ κατ’ ἐνέργειαν·# |488$ἔστι γὰρ  
ἡ νόησις ὅρασις ὁρῶσα ἄμϕω τε ἕν.#   
@C[6]
|489$Πῶς οὖν ὁρᾷ καὶ τίνα, καὶ πῶς ὅλως ὑπέστη καὶ ἐξ  
ἐκείνου γέγονεν, ἵνα καὶ ὁρᾷ; Νῦν μὲν γὰρ τὴν ἀνάγκην τοῦ  
εἶναι ταῦτα ἡ ψυχὴ ἔχει, ἐπιποθεῖ δὲ τὸ θρυλλούμενον δὴ  
τοῦτο καὶ παρὰ τοῖς πάλαι σοϕοῖς,# |490$πῶς ἐξ ἑνὸς τοιούτου  
ὄντος, οἷον λέγομεν τὸ ἓν εἶναι, ὑπόστασιν ἔσχεν ὁτιοῦν  
εἴτε πλῆθος εἴτε δυὰς εἴτε ἀριθμός, ἀλλ’ οὐκ ἔμεινεν ἐκεῖνο  
ἐϕ’ ἑαυτοῦ, τοσοῦτον δὲ πλῆθος ἐξερρύη, ὃ ὁρᾶται μὲν ἐν  
τοῖς οὖσιν, ἀνάγειν δὲ αὐτὸ πρὸς ἐκεῖνο ἀξιοῦμεν.# |491$῟Ωδε οὖν  
λεγέσθω θεὸν αὐτὸν ἐπικαλεσαμένοις οὐ λόγῳ γεγωνῷ,  
ἀλλὰ τῇ ψυχῇ ἐκτείνασιν ἑαυτοὺς εἰς εὐχὴν πρὸς ἐκεῖνον,  
εὔχεσθαι τοῦτον τὸν τρόπον δυναμένους μόνους πρὸς μό-
νον.# |492$Δεῖ τοίνυν θεατήν, ἐκείνου ἐν τῷ εἴσω οἷον νεῷ ἐϕ’ 
ἑαυτοῦ ὄντος, μένοντος ἡσύχου ἐπέκεινα ἁπάντων, τὰ οἷον 
πρὸς τὰ ἔξω ἤδη ἀγάλματα ἑστῶτα, μᾶλλον δὲ ἄγαλμα τὸ 
πρῶτον ἐκϕανὲν θεᾶσθαι πεϕηνὸς τοῦτον τὸν τρόπον·# |493$παν-
τὶ τῷ κινουμένῳ δεῖ τι εἶναι, πρὸς ὃ κινεῖται· μὴ ὄντος δὲ  
ἐκείνῳ μηδενὸς μὴ τιθώμεθα αὐτὸ κινεῖσθαι, ἀλλ’ εἴ τι 
μετ’ αὐτὸ γίνεται, ἐπιστραϕέντος ἀεὶ ἐκείνου πρὸς αὐτὸ 
ἀναγκαῖόν ἐστι γεγονέναι.# |494$’Εκποδὼν δὲ ἡμῖν ἔστω γένεσις 
ἡ ἐν χρόνῳ τὸν λόγον περὶ τῶν ἀεὶ ὄντων ποιουμένοις·# τῷ
δὲ λόγῳ τὴν γένεσιν προσάπτοντας αὐτοῖς αἰτίας καὶ τά-
ξεως αὐτοῖς ἀποδώσειν. Τὸ οὖν γινόμενον ἐκεῖθεν οὐ 
κινηθέντος ϕατέον γίγνεσθαι· εἰ γὰρ κινηθέντος αὐτοῦ τι
γίγνοιτο, τρίτον ἀπ’ ἐκείνου τὸ γιγνόμενον μετὰ τὴν κίνη-
σιν ἂν γίγνοιτο καὶ οὐ δεύτερον. Δεῖ οὖν ἀκινήτου ὄντος, 
εἴ τι δεύτερον μετ’ αὐτό, οὐ προσνεύσαντος οὐδὲ βουλη-
θέντος οὐδὲ ὅλως κινηθέντος ὑποστῆναι αὐτό. Πῶς οὖν  
καὶ τί δεῖ νοῆσαι περὶ ἐκεῖνο μένον; Περίλαμψιν ἐξ αὐτοῦ μέν, 
ἐξ αὐτοῦ δὲ μένοντος, οἷον ἡλίου τὸ περὶ αὐτὸ λαμπρὸν ὥσ- 
περ περιθέον, ἐξ αὐτοῦ ἀεὶ γεννώμενον μένοντος. Καὶ πάν-
τα τὰ ὄντα, ἕως μένει, ἐκ τῆς αὐτῶν οὐσίας ἀναγκαίαν τὴν 
περὶ αὐτὰ πρὸς τὸ ἔξω αὐτῶν ἐκ τῆς παρούσης δυνάμεως 
δίδωσιν αὐτῶν ἐξηρτημένην ὑπόστασιν, εἰκόνα οὖσαν οἷον 
ἀρχετύπων ὧν ἐξέϕυ· πῦρ μὲν τὴν παρ’ αὐτοῦ θερμότητα·
καὶ χιὼν οὐκ εἴσω μόνον τὸ ψυχρὸν κατέχει· μάλιστα δὲ 
ὅσα εὐώδη μαρτυρεῖ τοῦτο· ἕως γάρ ἐστι, πρόεισί τι ἐξ αὐ-
τῶν περὶ αὐτά, ὧν ἀπολαύει ὑποστάντων ὁ πλησίον. Καὶ 
πάντα δὲ ὅσα ἤδη τέλεια γεννᾷ· τὸ δὲ ἀεὶ τέλειον ἀεὶ καὶ ἀί-
διον γεννᾷ· καὶ ἔλαττον δὲ ἑαυτοῦ γεννᾷ. Τί οὖν χρὴ
περὶ τοῦ τελειοτάτου λέγειν; Μηδὲν ἀπ’ αὐτοῦ ἢ τὰ μέγιστα 
μετ’ αὐτόν. Μέγιστον δὲ μετ’ αὐτὸν νοῦς καὶ δεύτερον· καὶ 
γὰρ ὁρᾷ ὁ νοῦς ἐκεῖνον καὶ δεῖται αὐτοῦ μόνου· ἐκεῖνος δὲ 
τούτου οὐδέν· καὶ τὸ γεννώμενον ἀπὸ κρείττονος νοῦ νοῦν  
εἶναι, καὶ κρείττων ἁπάντων νοῦς, ὅτι τἆλλα μετ’ αὐτόν·
οἷον καὶ ἡ ψυχὴ λόγος νοῦ καὶ ἐνέργειά τις, ὥσπερ αὐτὸς 
ἐκείνου. ’Αλλὰ ψυχῆς μὲν ἀμυδρὸς ὁ λόγος - ὡς γὰρ εἴδω-
λον νοῦ - ταύτῃ καὶ εἰς νοῦν βλέπειν δεῖ· νοῦς δὲ ὡσαύτως  
πρὸς ἐκεῖνον, ἵνα ᾖ νοῦς. ‘Ορᾷ δὲ αὐτὸν οὐ χωρισθείς, ἀλλ’  
ὅτι μετ’ αὐτὸν καὶ μεταξὺ οὐδέν, ὡς οὐδὲ ψυχῆς καὶ νοῦ.  
Ποθεῖ δὲ πᾶν τὸ γεννῆσαν καὶ τοῦτο ἀγαπᾷ, καὶ μάλιστα  
ὅταν ὦσι μόνοι τὸ γεννῆσαν καὶ τὸ γεγεννημένον· ὅταν 
δὲ καὶ τὸ ἄριστον ᾖ τὸ γεννῆσαν, ἐξ ἀνάγκης σύνεστιν 
αὐτῷ, ὡς τῇ ἑτερότητι μόνον κεχωρίσθαι.  
@C[7]
Εἰκόνα δὲ ἐκείνου λέγομεν εἶναι τὸν νοῦν· δεῖ γὰρ  
σαϕέστερον λέγειν· πρῶτον μέν, ὅτι δεῖ πως εἶναι ἐκεῖνο  
τὸ γενόμενον καὶ ἀποσῴζειν πολλὰ αὐτοῦ καὶ εἶναι ὁμοιό- 
τητα πρὸς αὐτό, ὥσπερ καὶ τὸ ϕῶς τοῦ ἡλίου. ’Αλλ’ οὐ  
νοῦς ἐκεῖνο. Πῶς οὖν νοῦν γεννᾷ; ῍Η ὅτι τῇ ἐπιστροϕῇ  
πρὸς αὐτὸ ἑώρα· ἡ δὲ ὅρασις αὕτη νοῦς. Τὸ γὰρ καταλαμ- 
βάνον ἄλλο ἢ αἴσθησις ἢ νοῦς· † αἴσθησιν γραμμὴν καὶ τὰ   
ἄλλα· † ἀλλ’ ὁ κύκλος τοιοῦτος οἷος μερίζεσθαι· τοῦτο δὲ  
οὐχ οὕτως. ῍Η καὶ ἐνταῦθα ἓν μέν, ἀλλὰ τὸ ἓν δύναμις  
πάντων. ῟Ων οὖν ἐστι δύναμις, ταῦτα ἀπὸ τῆς δυνάμεως   
οἷον σχιζομένη ἡ νόησις καθορᾷ· ἢ οὐκ ἂν ἦν νοῦς. ’Επεὶ  
καὶ παρ’ αὐτοῦ ἔχει ἤδη οἷον συναίσθησιν τῆς δυνάμεως,  
ὅτι δύναται οὐσίαν. Αὐτὸς γοῦν δι’ αὐτὸν καὶ ὁρίζει τὸ  
εἶναι αὐτῷ τῇ παρ’ ἐκείνου δυνάμει καὶ ὅτι οἷον μέρος  
ἕν τι τῶν ἐκείνου καὶ ἐξ ἐκείνου ἡ οὐσία, καὶ ῥώννυται 
παρ’ ἐκείνου καὶ τελειοῦται εἰς οὐσίαν παρ’ ἐκείνου  
καὶ ἐξ ἐκείνου. ‘Ορᾷ δὲ αὐτῷ ἐκεῖθεν, οἷον μεριστῷ ἐξ  
ἀμερίστου, καὶ τὸ ζῆν καὶ τὸ νοεῖν καὶ πάντα, ὅτι ἐκεῖνος  
μηδὲν τῶν πάντων· ταύτῃ γὰρ πάντα ἐξ ἐκείνου, ὅτι μή  
τινι μορϕῇ κατείχετο ἐκεῖνος· μόνον γὰρ ἓν ἐκεῖνο· καὶ εἰ  
μὲν πάντα, ἐν τοῖς οὖσιν ἂν ἦν. Διὰ τοῦτο ἐκεῖνο οὐδὲν  
μὲν τῶν ἐν τῷ νῷ, ἐξ αὐτοῦ δὲ πάντα [ἐν τοῖς οὖσιν ἂν  
ἦν]. Διὸ καὶ οὐσίαι ταῦτα· ὥρισται γὰρ ἤδη καὶ οἷον μορ-
ϕὴν ἕκαστον ἔχει. Τὸ δὲ ὂν δεῖ οὐκ ἐν ἀορίστῳ οἷον αἰωρεῖ-
σθαι, ἀλλ’ ὅρῳ πεπῆχθαι καὶ στάσει· στάσις δὲ τοῖς νοη-
τοῖς ὁρισμὸς καὶ μορϕή, οἷς καὶ τὴν ὑπόστασιν λαμβάνει.  
Ταύτης τοι γενεᾶς ὁ νοῦς οὗτος ἀξίας νοῦ τοῦ καθα-  
ρωτάτου μὴ ἄλλοθεν ἢ ἐκ τῆς πρώτης ἀρχῆς ϕῦναι, γενό- 
μενον δὲ ἤδη τὰ ὄντα πάντα σὺν αὐτῷ γεννῆσαι, πᾶν μὲν τὸ  
τῶν ἰδεῶν κάλλος, πάντας δὲ θεοὺς νοητούς· πλήρη δὲ ὄντα  
ὧν ἐγέννησε καὶ ὥσπερ καταπιόντα πάλιν τῷ ἐν αὐτῷ  
ἔχειν μηδὲ ἐκπεσεῖν εἰς ὕλην μηδὲ τραϕῆναι παρὰ τῇ ‘Ρέᾳ,  
ὡς τὰ μυστήρια καὶ οἱ μῦθοι οἱ περὶ θεῶν αἰνίττονται Κρό-
νον μὲν θεὸν σοϕώτατον πρὸ τοῦ Δία γενέσθαι ἃ γεννᾷ 
πάλιν ἐν ἑαυτῷ ἔχειν, ᾗ καὶ πλήρης καὶ νοῦς ἐν κόρῳ· μετὰ 
δὲ ταῦτά ϕασι Δία γεννᾶν κόρον ἤδη ὄντα· ψυχὴν γὰρ γεν-
νᾷ νοῦς, νοῦς ὢν τέλειος. Καὶ γὰρ τέλειον ὄντα γεννᾶν ἔδει,  
καὶ μὴ δύναμιν οὖσαν τοσαύτην ἄγονον εἶναι. Κρεῖττον  
δὲ οὐχ οἷόν τε ἦν εἶναι οὐδ’ ἐνταῦθα τὸ γεννώμενον, 
ἀλλ’ ἔλαττον ὂν εἴδωλον εἶναι αὐτοῦ, ἀόριστον μὲν ὡσαύ-
τως, ὁριζόμενον δὲ ὑπὸ τοῦ γεννήσαντος καὶ οἷον εἰδοποι- 
ούμενον. Νοῦ δὲ γέννημα λόγος τις καὶ ὑπόστασις, τὸ 
διανοούμενον· τοῦτο δ’ ἐστὶ τὸ περὶ νοῦν κινούμενον καὶ 
νοῦ ϕῶς καὶ ἴχνος ἐξηρτημένον ἐκείνου, κατὰ θάτερα 
μὲν συνηγμένον ἐκείνῳ καὶ ταύτῃ ἀποπιμπλάμενον καὶ ἀπο-
λαῦον καὶ μεταλαμβάνον αὐτοῦ καὶ νοοῦν, κατὰ θάτερα δὲ 
ἐϕαπτόμενον τῶν μετ’ αὐτό, μᾶλλον δὲ γεννῶν καὶ αὐτό, ἃ 
ψυχῆς ἀνάγκη εἶναι χείρονα· περὶ ὧν ὕστερον λεκτέον. 
Καὶ μέχρι τούτων τὰ θεῖα.   
@C[8]
Καὶ διὰ τοῦτο καὶ τὰ Πλάτωνος τριττὰ τὰ πάντα  
περὶ τὸν πάντων βασιλέα - ϕησὶ γὰρ πρῶτα - καὶ  
δεύτερον περὶ τὰ δεύτερα καὶ περὶ τὰ τρίτα
τρίτον. Λέγει δὲ καὶ τοῦ αἰτίου εἶναι πατέρα αἴτιον 
μὲν τὸν νοῦν λέγων· δημιουργὸς γὰρ ὁ νοῦς αὐτῷ· τοῦτον δέ  
ϕησι τὴν ψυχὴν ποιεῖν ἐν τῷ κρατῆρι ἐκείνῳ. Τοῦ αἰτίου  
δὲ νοῦ ὄντος πατέρα ϕησὶ τἀγαθὸν καὶ τὸ ἐπέκεινα νοῦ καὶ  
ἐπέκεινα οὐσίας. Πολλαχοῦ δὲ τὸ ὂν καὶ τὸν νοῦν τὴν  
ἰδέαν λέγει· ὥστε Πλάτωνα εἰδέναι ἐκ μὲν τἀγαθοῦ τὸν  
νοῦν, ἐκ δὲ τοῦ νοῦ τὴν ψυχήν. Καὶ εἶναι τοὺς λόγους τούσδε  
μὴ καινοὺς μηδὲ νῦν, ἀλλὰ πάλαι μὲν εἰρῆσθαι μὴ ἀνα- 
πεπταμένως, τοὺς δὲ νῦν λόγους ἐξηγητὰς ἐκείνων γεγο- 
νέναι μαρτυρίοις πιστωσαμένους τὰς δόξας ταύτας πα- 
λαιὰς εἶναι τοῖς αὐτοῦ τοῦ Πλάτωνος γράμμασιν. ῞Ηπτετο
μὲν οὖν καὶ Παρμενίδης πρότερον τῆς τοιαύτης δόξης 
καθόσον εἰς ταὐτὸ συνῆγεν ὂν καὶ νοῦν, καὶ τὸ ὂν οὐκ ἐν 
τοῖς αἰσθητοῖς ἐτίθετο “τὸ γὰρ αὐτὸ νοεῖν ἐστί τε καὶ εἶναι”   
λέγων. Καὶ ἀκίνητον δὲ λέγει τοῦτο - καίτοι προσ- 
τιθεὶς τὸ νοεῖν - σωματικὴν πᾶσαν κίνησιν ἐξαίρων ἀπ’  
αὐτοῦ, ἵνα μένῃ ὡσαύτως, καὶ ὄγκῳ σϕαίρας ἀπεικάζων,  
ὅτι πάντα ἔχει περιειλημμένα καὶ ὅτι τὸ νοεῖν οὐκ ἔξω,  
ἀλλ’ ἐν ἑαυτῷ. ῝Εν δὲ λέγων ἐν τοῖς ἑαυτοῦ συγγράμμασιν  
αἰτίαν εἶχεν ὡς τοῦ ἑνὸς τούτου πολλὰ εὑρισκομένου. ‘Ο  
δὲ παρὰ Πλάτωνι Παρμενίδης ἀκριβέστερον λέγων διαιρεῖ  
ἀπ’ ἀλλήλων τὸ πρῶτον ἕν, ὃ κυριώτερον ἕν, καὶ δεύτερον  
ἓν πολλὰ λέγων, καὶ τρίτον ἓν καὶ πολλά. Καὶ σύμ- 
ϕωνος οὕτως καὶ αὐτός ἐστι ταῖς ϕύσεσι ταῖς τρισίν.  
@C[9]
’Αναξαγόρας δὲ νοῦν καθαρὸν καὶ ἀμιγῆ λέγων ἁπλοῦν  
καὶ αὐτὸς τίθεται τὸ πρῶτον καὶ χωριστὸν τὸ ἕν, τὸ  
δ’ ἀκριβὲς δι’ ἀρχαιότητα παρῆκε. Καὶ ‘Ηράκλειτος δὲ τὸ  
ἓν οἶδεν ἀίδιον καὶ νοητόν· τὰ γὰρ σώματα γίγνεται ἀεὶ  
καὶ ῥέοντα. Τῷ δὲ ’Εμπεδοκλεῖ τὸ νεῖκος μὲν διαιρεῖ,  
ἡ δὲ ϕιλία τὸ ἕν - ἀσώματον δὲ καὶ αὐτὸς τοῦτο - τὰ  
δὲ στοιχεῖα ὡς ὕλη. ’Αριστοτέλης δὲ ὕστερον χωριστὸν  
μὲν τὸ πρῶτον καὶ νοητόν, νοεῖν δὲ αὐτὸ ἑαυτὸ λέγων  
πάλιν αὖ οὐ τὸ πρῶτον ποιεῖ· πολλὰ δὲ καὶ ἄλλα νοητὰ  
ποιῶν καὶ τοσαῦτα, ὁπόσαι ἐν οὐρανῷ σϕαῖραι, ἵν’ ἕκα-  
στον ἑκάστην κινῇ, ἄλλον τρόπον λέγει τὰ ἐν τοῖς νοητοῖς  
ἢ Πλάτων, τὸ εὔλογον οὐκ ἔχον ἀνάγκην τιθέμενος. ’Επι- 
στήσειε δ’ ἄν τις, εἰ καὶ εὐλόγως· εὐλογώτερον γὰρ πάσας
πρὸς μίαν σύνταξιν συντελούσας πρὸς ἓν καὶ τὸ πρῶτον 
βλέπειν. Ζητήσειε δ’ ἄν τις τὰ πολλὰ νοητὰ εἰ ἐξ ἑνός 
ἐστιν αὐτῷ τοῦ πρώτου, ἢ πολλαὶ αἱ ἐν τοῖς νοητοῖς ἀρχαί· 
καὶ εἰ μὲν ἐξ ἑνός, ἀνάλογον δηλονότι ἕξει ὡς ἐν τοῖς αἰ-
σθητοῖς αἱ σϕαῖραι ἄλλης ἄλλην περιεχούσης, μιᾶς δὲ τῆς 
ἔξω κρατούσης· ὥστε περιέχοι ἂν κἀκεῖ τὸ πρῶτον καὶ 
κόσμος νοητὸς ἔσται· καὶ ὥσπερ ἐνταῦθα αἱ σϕαῖραι οὐ 
κεναί, ἀλλὰ μεστὴ ἄστρων ἡ πρώτη, αἱ δὲ ἔχουσιν ἄστρα, 
οὕτω κἀκεῖ τὰ κινοῦντα πολλὰ ἐν αὐτοῖς ἕξει καὶ τὰ ἀλη-
θέστερα ἐκεῖ. Εἰ δὲ ἕκαστον ἀρχή, κατὰ συντυχίαν αἱ 
ἀρχαὶ ἔσονται· καὶ διὰ τί συνέσονται καὶ πρὸς ἓν ἔργον τὴν 
τοῦ παντὸς οὐρανοῦ συμϕωνίαν ὁμονοήσει; Πῶς δὲ ἴσα 
πρὸς τὰ νοητὰ καὶ κινοῦντα τὰ ἐν οὐρανῷ αἰσθητά; Πῶς 
δὲ καὶ πολλὰ οὕτως ἀσώματα ὄντα ὕλης οὐ χωριζούσης; 
῞Ωστε τῶν ἀρχαίων οἱ μάλιστα συντασσόμενοι αὖ τοῖς 
Πυθαγόρου καὶ τῶν μετ’ αὐτὸν καὶ Φερεκύδους δὲ περὶ 
ταύτην μὲν ἔσχον τὴν ϕύσιν· ἀλλ’ οἱ μὲν ἐξειργάσαντο ἐν 
αὐτοῖς αὐτῶν λόγοις, οἱ δὲ οὐκ ἐν λόγοις, ἀλλ’ ἐν ἀγράϕοις 
ἐδείκνυον συνουσίαις ἢ ὅλως ἀϕεῖσαν.  
@C[10]
῞Οτι δὲ οὕτω χρὴ νομίζειν ἔχειν, ὡς ἔστι μὲν τὸ   
ἐπέκεινα ὄντος τὸ ἕν, οἷον ἤθελεν ὁ λόγος δεικνύναι ὡς  
οἷόν τε ἦν περὶ τούτων ἐνδείκνυσθαι, ἔστι δὲ ἐϕεξῆς τὸ ὂν  
καὶ νοῦς, τρίτη δὲ ἡ τῆς ψυχῆς ϕύσις, ἤδη δέδεικται.  
῞Ωσπερ δὲ ἐν τῇ ϕύσει τριττὰ ταῦτά ἐστι τὰ εἰρημένα,  
οὕτω χρὴ νομίζειν καὶ παρ’ ἡμῖν ταῦτα εἶναι. Λέγω δὲ οὐκ  
ἐν τοῖς αἰσθητοῖς - χωριστὰ γὰρ ταῦτα - ἀλλ’ ἐπὶ τοῖς  
αἰσθητῶν ἔξω, καὶ τὸν αὐτὸν τρόπον τὸ “ἔξω” ὥσπερ  
κἀκεῖνα τοῦ παντὸς οὐρανοῦ ἔξω· οὕτω καὶ τὰ τοῦ ἀνθρώ- 
που, οἷον λέγει Πλάτων τὸν εἴσω ἄνθρωπον. ῎Εστι τοίνυν
καὶ ἡ ἡμετέρα ψυχὴ θεῖόν τι καὶ ϕύσεως ἄλλης, ὁποία 
πᾶσα ἡ ψυχῆς ϕύσις· τελεία δὲ ἡ νοῦν ἔχουσα· νοῦς  
δὲ ὁ μὲν λογιζόμενος, ὁ δὲ λογίζεσθαι παρέχων. Τὸ δὴ  
λογιζόμενον τοῦτο τῆς ψυχῆς οὐδενὸς πρὸς τὸ λογίζεσθαι  
δεόμενον σωματικοῦ ὀργάνου, τὴν δὲ ἐνέργειαν ἑαυτοῦ ἐν  
καθαρῷ ἔχον, ἵνα καὶ λογίζεσθαι καθαρῶς οἷόν τε ᾖ, 
χωριστὸν καὶ οὐ κεκραμένον σώματι ἐν τῷ πρώτῳ νοητῷ 
τις τιθέμενος οὐκ ἂν σϕάλλοιτο. Οὐ γὰρ τόπον ζητητέον οὗ  
ἱδρύσομεν, ἀλλ’ ἔξω τόπου παντὸς ποιητέον. Οὕτω γὰρ τὸ  
καθ’ αὑτὸ καὶ τὸ ἔξω καὶ τὸ ἄυλον, ὅταν μόνον ᾖ οὐδὲν  
ἔχον παρὰ τῆς σώματος ϕύσεως. Διὰ τοῦτο καὶ ἔτι ἔξωθέν  
ϕησιν ἐπὶ τοῦ παντὸς τὴν ψυχὴν περιέβαλεν ἐνδεικνύμενος  
τῆς ψυχῆς τὸ ἐν τῷ νοητῷ μένον· ἐπὶ δὲ ἡμῶν ἐπικρύπτων  
ἐπ’ ἄκρᾳ εἴρηκε τῇ κεϕαλῇ. Καὶ ἡ παρακέλευσις δὲ τοῦ  
χωρίζειν οὐ τόπῳ λέγεται - τοῦτο γὰρ ϕύσει κεχωρισ-  
μένον ἐστίν - ἀλλὰ τῇ μὴ νεύσει καὶ ταῖς ϕαντασίαις καὶ  
τῇ ἀλλοτριότητι τῇ πρὸς τὸ σῶμα, εἴ πως καὶ τὸ λοιπὸν  
ψυχῆς εἶδος ἀναγάγοι τις καὶ συνενέγκαι πρὸς τὸ ἄνω καὶ  
τὸ ἐνταῦθα αὐτῆς ἱδρυμένον, ὃ μόνον ἐστὶ σώματος 
δημιουργὸν καὶ πλαστικὸν καὶ τὴν πραγματείαν περὶ
τοῦτο ἔχον.  
@C[11]
|495$Οὔσης οὖν ψυχῆς τῆς λογιζομένης περὶ δικαίων καὶ  
καλῶν καὶ λογισμοῦ ζητοῦντος εἰ τοῦτο δίκαιον καὶ εἰ  
τοῦτο καλόν, ἀνάγκη εἶναι καὶ ἑστώς τι δίκαιον, ἀϕ’ οὗ καὶ  
ὁ λογισμὸς περὶ ψυχὴν γίγνεται. ῍Η πῶς ἂν λογίσαιτο;# |496$Καὶ  
εἰ ὁτὲ μὲν λογίζεται περὶ τούτων ψυχή, ὁτὲ δὲ μή, δεῖ τὸν  
<μὴ> λογιζόμενον, ἀλλ’ ἀεὶ ἔχοντα τὸ δίκαιον νοῦν ἐν ἡμῖν  
εἶναι,# |497$εἶναι δὲ καὶ τὴν νοῦ ἀρχὴν καὶ αἰτίαν καὶ θεόν - οὐ  
μεριστοῦ ἐκείνου ὄντος, ἀλλὰ μένοντος ἐκείνου, καὶ οὐκ ἐν  
τόπῳ μένοντος - ἐν πολλοῖς αὖ θεωρεῖσθαι καθ’ ἕκαστον  
τῶν δυναμένων δέχεσθαι οἷον ἄλλον αὐτόν,# |498$ὥσπερ καὶ τὸ  
κέντρον ἐϕ’ ἑαυτοῦ ἐστιν, ἔχει δὲ καὶ ἕκαστον τῶν ἐν τῷ  
κύκλῳ σημεῖον ἐν αὐτῷ, καὶ αἱ γραμμαὶ τὸ ἴδιον προσϕέ-
ρουσι πρὸς τοῦτο.# |499$Τῷ γὰρ τοιούτῳ τῶν ἐν ἡμῖν καὶ ἡμεῖς
ἐϕαπτόμεθα καὶ σύνεσμεν καὶ ἀνηρτήμεθα· ἐνιδρύμεθα δὲ   
οἳ ἂν συννεύωμεν ἐκεῖ.#  
@C[12]
|500$Πῶς οὖν ἔχοντες τὰ τηλικαῦτα οὐκ ἀντιλαμβανό-
μεθα, ἀλλ’ ἀργοῦμεν ταῖς τοιαύταις ἐνεργείαις τὰ πολλά, 
οἱ δὲ οὐδ’ ὅλως ἐνεργοῦσιν; ’Εκεῖνα μέν ἐστιν ἐν ταῖς αὐτῶν  
ἐνεργείαις ἀεί, νοῦς καὶ τὸ πρὸ νοῦ ἀεὶ ἐν ἑαυτῷ, καὶ 
ψυχὴ δέ - τὸ ἀεικίνητον - οὕτως.# |500.1$Οὐ γὰρ πᾶν, ὃ ἐν  
ψυχῇ, ἤδη αἰσθητόν, ἀλλὰ ἔρχεται εἰς ἡμᾶς, ὅταν εἰς
αἴσθησιν ἴῃ· ὅταν δὲ ἐνεργοῦν ἕκαστον μὴ μεταδιδῷ τῷ 
αἰσθανομένῳ, οὔπω δι’ ὅλης ψυχῆς ἐλήλυθεν. Οὔπω οὖν 
γιγνώσκομεν ἅτε μετὰ τοῦ αἰσθητικοῦ ὄντες καὶ οὐ μόριον 
ψυχῆς ἀλλ’ ἡ ἅπασα ψυχὴ ὄντες. Καὶ ἔτι ἕκαστον τῶν 
ψυχικῶν ζῶν ἀεὶ ἐνεργεῖ ἀεὶ καθ’ αὑτὸ τὸ αὑτοῦ· τὸ δὲ 
γνωρίζειν, ὅταν μετάδοσις γένηται καὶ ἀντίληψις.# |501$Δεῖ τοί-
νυν, εἰ τῶν οὕτω παρόντων ἀντίληψις ἔσται, καὶ τὸ ἀντι-
λαμβανόμενον εἰς τὸ εἴσω ἐπιστρέϕειν, κἀκεῖ ποιεῖν τὴν 
προσοχὴν ἔχειν.# |502$῞Ωσπερ εἴ τις ἀκοῦσαι ἀναμένων ἣν ἐθέλει
ϕωνήν, τῶν ἄλλων ϕωνῶν ἀποστὰς τὸ οὖς ἐγείροι πρὸς τὸ 
ἄμεινον τῶν ἀκουστῶν, ὁπότε ἐκεῖνο προσέλθοι,# |503$οὕτω τοι 
καὶ ἐνταῦθα δεῖ τὰς μὲν αἰσθητὰς ἀκούσεις ἀϕέντα, εἰ μὴ
καθόσον ἀνάγκη, τὴν τῆς ψυχῆς εἰς τὸ ἀντιλαμβάνεσθαι 
δύναμιν ϕυλάττειν καθαρὰν καὶ ἕτοιμον ἀκούειν ϕθόγγων  
τῶν ἄνω.#
@T[2]
@C[1]
|436$Τὸ ἓν πάντα καὶ οὐδὲ ἕν· ἀρχὴ γὰρ πάντων, οὐ  
πάντα, ἀλλ’ ἐκείνως πάντα· ἐκεῖ γὰρ οἷον ἐνέδραμε· μᾶλλον 
δὲ οὔπω ἐστίν, ἀλλ’ ἔσται.# |437$Πῶς οὖν ἐξ ἁπλοῦ ἑνὸς οὐδε- 
μιᾶς ἐν ταὐτῷ ϕαινομένης ποικιλίας, οὐ διπλόης οὔτινος
ὁτουοῦν;# |438$῍Η ὅτι οὐδὲν ἦν ἐν αὐτῷ, διὰ τοῦτο ἐξ αὐτοῦ πάντα,
καὶ ἵνα τὸ ὂν ᾖ, διὰ τοῦτο αὐτὸς οὐκ ὄν,# |438.1$γεννητὴς δὲ 
αὐτοῦ· καὶ πρώτη οἷον γέννησις αὕτη·# |439$ὂν γὰρ τέλειον τῷ
μηδὲν ζητεῖν μηδὲ ἔχειν μηδὲ δεῖσθαι οἷον ὑπερερρύη καὶ 
τὸ ὑπερπλῆρες αὐτοῦ πεποίηκεν ἄλλο·# |440$τὸ δὲ γενόμενον εἰς  
αὐτὸ ἐπεστράϕη καὶ ἐπληρώθη καὶ ἐγένετο πρὸς αὐτὸ βλέ-  
πον καὶ νοῦς οὗτος.# |441$Καὶ ἡ μὲν πρὸς ἐκεῖνο στάσις αὐτοῦ  
τὸ ὂν ἐποίησεν, ἡ δὲ πρὸς αὐτὸ θέα τὸν νοῦν. ’Επεὶ οὖν  
ἔστη πρὸς αὐτό, ἵνα ἴδῃ, ὁμοῦ νοῦς γίγνεται καὶ ὄν.# |442$Οὗτος  
οὖν ὢν οἷον ἐκεῖνος τὰ ὅμοια ποιεῖ δύναμιν προχέας πολ- 
λήν - εἶδος δὲ καὶ τοῦτο αὐτοῦ-ὥσπερ αὖ τὸ αὐτοῦ πρότε- 
ρον προέχεε· καὶ αὕτη ἐκ τῆς οὐσίας ἐνέργεια ψυχῆς τοῦτο  
μένοντος ἐκείνου γενομένη· καὶ γὰρ ὁ νοῦς μένοντος τοῦ   
πρὸ αὐτοῦ ἐγένετο.# |443$‘Η δὲ οὐ μένουσα ποιεῖ, ἀλλὰ κινηθεῖσα  
ἐγέννα εἴδωλον.# |444$’Εκεῖ μὲν οὖν βλέπουσα, ὅθεν ἐγένετο,  
πληροῦται, προελθοῦσα δὲ εἰς κίνησιν ἄλλην καὶ ἐναντίαν  
γεννᾷ εἴδωλον αὐτῆς αἴσθησιν καὶ ϕύσιν τὴν ἐν τοῖς ϕυτοῖς.#  
|445$Οὐδὲν δὲ τοῦ πρὸ αὐτοῦ ἀπήρτηται οὐδ’ ἀποτέτμηται· διὸ  
καὶ δοκεῖ καὶ ἡ ἄνω ψυχὴ μέχρι ϕυτῶν ϕθάνειν·# |446$τρόπον  
γάρ τινα ϕθάνει, ὅτι αὐτῆς τὸ ἐν ϕυτοῖς·# |447$οὐ μὴν πᾶσα ἐν  
ϕυτοῖς, ἀλλὰ γιγνομένη ἐν ϕυτοῖς οὕτως ἐστίν, ὅτι ἐπὶ  
τοσοῦτον προέβη εἰς τὸ κάτω ὑπόστασιν ἄλλην ποιησαμέ- 
νη τῇ προόδῳ καὶ προθυμίᾳ τοῦ χείρονος·# ἐπεὶ καὶ τὸ πρὸ  
τούτου τὸ νοῦ ἐξηρτημένον μένειν τὸν νοῦν ἐϕ’ ἑαυτοῦ ἐᾷ.  
@C[2]
|448$Πρόεισιν οὖν ἀπ’ ἀρχῆς εἰς ἔσχατον καταλειπομένου  
ἀεὶ ἑκάστου ἐν τῇ οἰκείᾳ ἕδρᾳ, τοῦ δὲ γεννωμένου ἄλλην   
τάξιν λαμβάνοντος τὴν χείρονα· ἕκαστον μέντοι ταὐτὸν  
γίνεται ᾧ ἂν ἐπίσπηται, ἕως ἂν ἐϕέπηται.# |449$῞Οταν οὖν  
ψυχὴ ἐν ϕυτῷ γίνηται, ἄλλο ἐστὶν οἷον μέρος τὸ ἐν ϕυτῷ  
τὸ τολμηρότατον καὶ ἀϕρονέστατον καὶ προεληλυθὸς  
μέχρι τοσούτου·# |450$ὅταν δ’ ἐν ἀλόγῳ, ἡ τοῦ αἰσθάνεσθαι δύ-
ναμις κρατήσασα ἤγαγεν·# |451$ὅταν δὲ εἰς ἄνθρωπον, ἢ ὅλως
ἐν λογικῷ ἡ κίνησις, ἢ ἀπὸ νοῦ ὡς νοῦν οἰκεῖον ἐχούσης καὶ 
παρ’ αὐτῆς βούλησιν τοῦ νοεῖν ἢ ὅλως κινεῖσθαι.# |452$Πάλιν  
δὴ ἀναστρέϕωμεν· ὅταν ϕυτοῦ ἢ τὰ παραϕυόμενα ἢ κλά- 
δων τὰ ἄνω τις τέμῃ, ἡ ἐν τούτῳ ψυχὴ ποῦ ἀπελήλυθεν; 
῍Η ὅθεν· οὐ γὰρ ἀποστᾶσα τόπῳ· ἐν οὖν τῇ ἀρχῇ. Εἰ δὲ  
τὴν ῥίζαν διακόψειας ἢ καύσειας, ποῦ τὸ ἐν τῇ ῥίζῃ;  
’Εν ψυχῇ οὐκ εἰς ἄλλον τόπον ἐλθοῦσα·# |453$ἀλλὰ κἂν ἐν τῷ  
αὐτῷ ᾖ, ἀλλ’ ἐν ἄλλῳ, εἰ ἀναδράμοι· εἰ δὲ μή, ἐν ἄλλῃ  
ϕυτικῇ, οὐ γὰρ στενοχωρεῖται· εἰ δ’ ἀναδράμοι, ἐν τῇ πρὸ  
αὐτῆς δυνάμει. ’Αλλ’ ἐκείνη ποῦ; ’Εν τῇ πρὸ αὐτῆς· ἡ δὲ  
μέχρι νοῦ, οὐ τόπῳ· οὐδὲν γὰρ ἐν τόπῳ ἦν· ὁ δὲ νοῦς πολὺ  
μᾶλλον οὐκ ἐν τόπῳ, ὥστε οὐδὲ αὕτη. Οὐδαμοῦ οὖν οὖσα,  
ἀλλ’ ἐν τῷ ὃ μηδαμοῦ, καὶ πανταχοῦ οὕτως ἐστίν.# |454$Εἰ δὲ  
προελθοῦσα εἰς τὸ ἄνω σταίη ἐν τῷ μεταξὺ πρὶν πάντη εἰς  
τὸ ἀνωτάτω γενέσθαι, μέσον ἔχει βίον# καὶ ἐν ἐκείνῳ τῷ  
μέρει αὐτῆς ἕστηκε. Πάντα δὲ ταῦτα ἐκεῖνος καὶ οὐκ ἐκεῖ-
νος· ἐκεῖνος μέν, ὅτι ἐξ ἐκείνου· οὐκ ἐκεῖνος δέ, ὅτι ἐκεῖνος  
ἐϕ’ ἑαυτοῦ μένων ἔδωκεν. ῎Εστιν οὖν οἷον ζωὴ μακρὰ εἰς  
μῆκος ἐκταθεῖσα, ἕτερον ἕκαστον τῶν μορίων τῶν ἐϕεξῆς,   
συνεχὲς δὲ πᾶν αὐτῷ, ἄλλο δὲ καὶ ἄλλο τῇ διαϕορᾷ, οὐκ  
ἀπολλύμενον ἐν τῷ δευτέρῳ τὸ πρότερον. Τί οὖν ἡ ἐν τοῖς  
ϕυτοῖς γενομένη; οὐδὲν γεννᾷ; ῍Η ἐν ᾧ ἐστι. Σκεπτέον δὲ  
πῶς ἀρχὴν ἄλλην λαβόντας.   
@T[3]
@C[1]
῏Αρα τὸ νοοῦν ἑαυτὸ ποικίλον δεῖ εἶναι, ἵνα ἑνί τινι  
τῶν ἐν αὐτῷ τὰ ἄλλα θεωροῦν οὕτω δὴ λέγηται νοεῖν ἑαυτό,  
ὡς τοῦ ἁπλοῦ παντάπασιν ὄντος οὐ δυναμένου εἰς ἑαυτὸ  
ἐπιστρέϕειν καὶ τὴν αὐτοῦ κατανόησιν; ῍Η οἷόν τε καὶ  
μὴ σύνθετον ὂν νόησιν ἴσχειν ἑαυτοῦ; Τὸ μὲν γὰρ διότι 
σύνθετον λεγόμενον νοεῖν ἑαυτό, ὅτι δὴ ἑνὶ τῶν ἐν αὐτῷ τὰ 
ἄλλα νοεῖ, ὥσπερ ἂν εἰ τῇ αἰσθήσει καταλαμβάνοιμεν αὐ- 
τῶν τὴν μορϕὴν καὶ τὴν ἄλλην τοῦ σώματος ϕύσιν, οὐκ ἂν 
ἔχοι τὸ ὡς ἀληθῶς νοεῖν αὑτό· οὐ γὰρ τὸ πᾶν ἔσται ἐν τῷ 
τοιούτῳ ἐγνωσμένον, μὴ κἀκείνου τοῦ νοήσαντος τὰ ἄλλα τὰ 
σὺν αὐτῷ καὶ ἑαυτὸ νενοηκότος, ἔσται τε οὐ τὸ ζητού-
μενον τὸ αὐτὸ ἑαυτό, ἀλλ’ ἄλλο ἄλλο. Δεῖ τοίνυν θέσθαι καὶ 
ἁπλοῦ κατανόησιν ἑαυτοῦ καὶ τοῦτο πῶς, σκοπεῖν, εἰ 
δυνατόν, ἢ ἀποστατέον τῆς δόξης τῆς τοῦ αὐτὸ ἑαυτὸ νοεῖν 
τι ὄντως. ’Αποστῆναι μὲν οὖν τῆς δόξης ταύτης οὐ πάνυ 
οἷόν τε πολλῶν τῶν ἀτόπων συμβαινόντων· καὶ γὰρ εἰ μὴ 
ψυχῇ δοίημεν τοῦτο ὡς πάνυ ἄτοπον ὄν, ἀλλὰ μηδὲ νοῦ τῇ 
ϕύσει διδόναι παντάπασιν ἄτοπον, εἰ τῶν μὲν ἄλλων  
γνῶσιν ἔχει, ἑαυτοῦ δὲ μὴ ἐν γνώσει καὶ ἐπιστήμῃ κατα-
στήσεται. Καὶ γὰρ τῶν μὲν ἔξω ἡ αἴσθησις, ἀλλ’ οὐ νοῦς 
ἀντιλήψεται, καί, εἰ βούλει, διάνοια καὶ δόξα· εἰ δὲ νοῦς,
τούτων γνῶσιν ἔχει ἢ μή, σκέψασθαι προσήκει· ὅσα δὲ 
νοητά, νοῦς δηλονότι γνώσεται. ῏Αρ’ οὖν αὐτὰ μόνον ἢ καὶ 
ἑαυτόν, ὃς ταῦτα γνώσεται; Καὶ ἆρα οὕτω γνώσεται ἑαυ-
τόν, ὅτι γινώσκει ταῦτα μόνον, τίς δὲ ὢν οὐ γνώσεται, ἀλλ’
ἃ μὲν αὐτοῦ γνώσεται ὅτι γιγνώσκει, τίς δὲ ὢν γινώσκει
οὐκέτι; ῍Η καὶ τὰ ἑαυτοῦ καὶ ἑαυτόν; Καὶ τίς ὁ τρόπος
καὶ μέχρι τίνος σκεπτέον.  
@C[2]
Πρότερον δὲ περὶ ψυχῆς ζητητέον, εἰ δοτέον αὐτῇ  
γνῶσιν ἑαυτῆς, καὶ τί τὸ γινῶσκον ἐν αὐτῇ καὶ ὅπως. Τὸ  
μὲν οὖν αἰσθητικὸν αὐτῆς αὐτόθεν ἂν ϕαῖμεν τοῦ ἔξω εἶναι  
μόνον· καὶ γὰρ εἰ τῶν ἔνδον ἐν τῷ σώματι γινομένων συναί- 
σθησις εἴη, ἀλλὰ τῶν ἔξω ἑαυτοῦ καὶ ἐνταῦθα ἡ ἀντίληψις·  
τῶν γὰρ ἐν τῷ σώματι παθημάτων ὑϕ’ ἑαυτοῦ αἰσθάνεται.  
Τὸ δ’ ἐν αὐτῇ λογιζόμενον παρὰ τῶν ἐκ τῆς αἰσθήσεως  
ϕαντασμάτων παρακειμένων τὴν ἐπίκρισιν ποιούμενον καὶ  
συνάγον καὶ διαιροῦν· ἢ καὶ ἐπὶ τῶν ἐκ τοῦ νοῦ ἰόντων  
ἐϕορᾷ οἷον τοὺς τύπους, καὶ ἔχει καὶ περὶ τούτους τὴν  
αὐτὴν δύναμιν. Καὶ σύνεσιν ἔτι προσλαμβάνει ὥσπερ ἐπι- 
γινῶσκον καὶ ἐϕαρμόζον τοῖς ἐν αὐτῷ ἐκ παλαιοῦ τύποις  
τοὺς νέους καὶ ἄρτι ἥκοντας· ὃ δὴ καὶ ἀναμνήσεις ϕαῖμεν  
ἂν τῆς ψυχῆς εἶναι. Καὶ νοῦς ὁ τῆς ψυχῆς μέχρι τοῦδε  
ἱστάμενος τῇ δυνάμει ἢ καὶ εἰς ἑαυτὸν στρέϕεται καὶ γι-  
γνώσκει ἑαυτόν; ῍Η ἐπὶ τὸν νοῦν ἀνενεκτέον τοῦτο. Γνῶσιν
μὲν γὰρ ἑαυτοῦ τούτῳ τῷ μέρει διδόντες - νοῦν γὰρ  
αὐτὸν ϕήσομεν - καὶ ὅπῃ διοίσει τοῦ ἐπάνω ζητήσομεν, 
μὴ δὲ διδόντες ἐπ’ ἐκεῖνον ἥξομεν τῷ λόγῳ βαδίζοντες, 
καὶ τὸ “αὐτὸ ἑαυτό” ὅ τί ποτ’ ἐστὶ σκεψόμεθα. Εἰ δὲ καὶ 
ἐνταῦθα ἐν τῷ κάτω δώσομεν, τίς ἡ διαϕορὰ τοῦ νοεῖν ἑαυ-
τὸ σκεψόμεθα· εἰ γὰρ μηδεμία, ἤδη τοῦτο νοῦς ὁ ἄκρατος.  
Τοῦτο τοίνυν τὸ διανοητικὸν τῆς ψυχῆς ἆρα ἐπιστρέϕει  
ἐϕ’ ἑαυτὸ καὶ αὐτό; ῍Η οὔ· ἀλλὰ ὧν δέχεται τύπων ἐϕ’ 
ἑκάτερα τὴν σύνεσιν ἴσχει. Καὶ πῶς τὴν σύνεσιν ἴσχει,
πρῶτον ζητητέον.  
@C[3]
‘Η μὲν γὰρ αἴσθησις εἶδεν ἄνθρωπον καὶ ἔδωκε τὸν  
τύπον τῇ διανοίᾳ· ἡ δὲ τί ϕησιν; ῍Η οὔπω οὐδὲν ἐρεῖ, ἀλλ’  
ἔγνω μόνον καὶ ἔστη· εἰ μὴ ἄρα πρὸς ἑαυτὴν διαλογίζοιτο  
“τίς οὗτος”, εἰ πρότερον ἐνέτυχε τούτῳ, καὶ λέγοι προσ- 
χρωμένη τῇ μνήμῃ, ὅτι Σωκράτης. Εἰ δὲ καὶ ἐξελίττοι  
τὴν μορϕήν, μερίζει ἃ ἡ ϕαντασία ἔδωκεν· εἰ δέ, εἰ ἀγα-  
θός, λέγοι, ἐξ ὧν μὲν ἔγνω διὰ τῆς αἰσθήσεως εἴρηκεν, ὃ δὲ  
εἴρηκεν ἐπ’ αὐτοῖς, ἤδη παρ’ αὐτῆς ἂν ἔχοι κανόνα ἔχουσα  
τοῦ ἀγαθοῦ παρ’ αὐτῇ. Τὸ ἀγαθὸν πῶς ἔχει παρ’ αὐτῇ;  
῍Η ἀγαθοειδής ἐστι, καὶ ἐπερρώσθη δὲ εἰς τὴν αἴσθησιν 
τοῦ τοιούτου ἐπιλάμποντος αὐτῇ νοῦ· τὸ γὰρ καθαρὸν τῆς  
ψυχῆς τοῦτο καὶ νοῦ δέχεται ἐπικείμενα ἴχνη. Διὰ τί δὲ οὐ 
τοῦτο νοῦς, τὰ δὲ ἄλλα ψυχὴ ἀπὸ τοῦ αἰσθητικοῦ ἀρξάμε-
να; ῍Η ὅτι ψυχὴν δεῖ ἐν λογισμοῖς εἶναι· ταῦτα δὲ πάντα   
λογιζομένης δυνάμεως ἔργα. ’Αλλὰ διὰ τί οὐ τούτῳ τῷ  
μέρει δόντες τὸ νοεῖν ἑαυτὸ ἀπαλλαξόμεθα; ῍Η ὅτι ἔδομεν  
αὐτῷ τὰ ἔξω σκοπεῖσθαι καὶ πολυπραγμονεῖν, νῷ δὲ ἀξι- 
οῦμεν ὑπάρχειν τὰ αὐτοῦ καὶ τὰ ἐν αὐτῷ σκοπεῖσθαι. 
’Αλλ’ εἴ τις ϕήσει “τί οὖν κωλύει τοῦτο ἄλλῃ δυνάμει σκο- 
πεῖσθαι τὰ αὐτοῦ;” οὐ τὸ διανοητικὸν οὐδὲ τὸ λογιστι- 
κὸν ἐπιζητεῖ, ἀλλὰ νοῦν καθαρὸν λαμβάνει. Τί οὖν κωλύει  
ἐν ψυχῇ νοῦν καθαρὸν εἶναι; Οὐδέν, ϕήσομεν· ἀλλ’ ἔτι  
δεῖ λέγειν ψυχῆς τοῦτο; ’Αλλ’ οὐ ψυχῆς μὲν ϕήσομεν,  
ἡμέτερον δὲ νοῦν ϕήσομεν, ἄλλον μὲν ὄντα τοῦ διανοου- 
μένου καὶ ἐπάνω βεβηκότα, ὅμως δὲ ἡμέτερον, καὶ εἰ μὴ  
συναριθμοῖμεν τοῖς μέρεσι τῆς ψυχῆς. ῍Η ἡμέτερον καὶ  
οὐχ ἡμέτερον· διὸ καὶ προσχρώμεθα αὐτῷ καὶ οὐ προσ- 
χρώμεθα-διανοίᾳ δὲ ἀεί - καὶ ἡμέτερον μὲν χρωμένων,  
οὐ προσχρωμένων δὲ οὐχ ἡμέτερον. Τὸ δὴ προσχρῆσθαι τί  
ἐστιν; ῏Αρα αὐτοὺς ἐκεῖνο γινομένους, καὶ ϕθεγγομένους  
ὡς ἐκεῖνος; ῍Η κατ’ ἐκεῖνον· οὐ γὰρ νοῦς ἡμεῖς· κατ’ ἐκεῖνο  
οὖν τῷ λογιστικῷ πρώτῳ δεχομένῳ. Καὶ γὰρ αἰσθανόμεθα  
δι’ αἰσθήσεως κἂν <μὴ> ἡμεῖς οἱ αἰσθανόμενοι· ἆρ’  
οὖν καὶ διανοούμεθα οὕτως καὶ διὰ <νοῦ> νοοῦμὲν οὕτως; 
῍Η αὐτοὶ μὲν οἱ λογιζόμενοι καὶ νοοῦμεν τὰ ἐν τῇ διανοίᾳ 
νοήματα αὐτοί· τοῦτο γὰρ ἡμεῖς. Τὰ δὲ τοῦ νοῦ ἐνεργήματα
ἄνωθεν οὕτως, ὡς τὰ ἐκ τῆς αἰσθήσεως κάτωθεν, τοῦτο
ὄντες τὸ κύριον τῆς ψυχῆς, μέσον δυνάμεως διττῆς,
χείρονος καὶ βελτίονος, χείρονος μὲν τῆς αἰσθήσεως,
βελτίονος δὲ τοῦ νοῦ. ’Αλλ’ αἴσθησις μὲν αἰεὶ ἡμέτερον
δοκεῖ συγκεχωρημένον - ἀεὶ γὰρ αἰσθανόμεθα - νοῦς δὲ 
ἀμϕισβητεῖται, καὶ ὅτι μὴ αὐτῷ ἀεὶ καὶ ὅτι χωριστός·
χωριστὸς δὲ τῷ μὴ προσνεύειν αὐτόν, ἀλλ’ ἡμᾶς μᾶλλον
πρὸς αὐτὸν εἰς τὸ ἄνω βλέποντας. Αἴσθησις δὲ ἡμῖν
ἄγγελος, βασιλεὺς δὲ πρὸς ἡμᾶς ἐκεῖνος.  
@C[4]
Βασιλεύομεν δὲ καὶ ἡμεῖς, ὅταν κατ’ ἐκεῖνον· κατ’  
ἐκεῖνον δὲ διχῶς, ἢ τοῖς οἷον γράμμασιν ὥσπερ νόμοις ἐν  
ἡμῖν γραϕεῖσιν, ἢ οἷον πληρωθέντες αὐτοῦ ἢ καὶ δυνη- 
θέντες ἰδεῖν καὶ αἰσθάνεσθαι παρόντος. Καὶ γινώσκομεν δὲ  
αὑτοὺς τῷ <τῷ> τοιούτῳ ὁρατῷ τὰ ἄλλα μαθεῖν [τῷ τοι-
ούτῳ] ἢ κατὰ τὴν δύναμιν τὴν γινώσκουσαν τὸ τοιοῦτον
μαθόντες αὐτῇ τῇ δυνάμει ᾗ καὶ ἐκεῖνο γινόμενοι, ὡς τὸν
γινώσκοντα ἑαυτὸν διττὸν εἶναι, τὸ μὲν γινώσκοντα τῆς 
διανοίας τῆς ψυχικῆς ϕύσιν, τὸν δὲ ὑπεράνω τούτου, τὸν 
γινώσκοντα ἑαυτὸν κατὰ τὸν νοῦν ἐκεῖνον γινόμενον· κἀ-
κείνῳ ἑαυτὸν νοεῖν αὖ οὐχ ὡς ἄνθρωπον ἔτι, ἀλλὰ παντε-
λῶς ἄλλον γενόμενον καὶ συναρπάσαντα ἑαυτὸν εἰς τὸ ἄνω
μόνον ἐϕέλκοντα τὸ τῆς ψυχῆς ἄμεινον, ὃ καὶ δύναται
μόνον πτεροῦσθαι πρὸς νόησιν, ἵνα τις ἐκεῖ παρακαταθοῖτο
ἃ εἶδε. Τὸ δὴ διανοητικὸν ὅτι διανοητικὸν ἆρα οὐκ οἶδε,
καὶ ὅτι σύνεσιν τῶν ἔξω λαμβάνει, καὶ ὅτι κρίνει ἃ κρίνει,
καὶ ὅτι τοῖς ἐν ἑαυτῷ κανόσιν, οὓς παρὰ τοῦ νοῦ ἔχει, καὶ
ὡς ἔστι τι βέλτιον αὐτοῦ, <ὃ> οὐ ζητεῖ, ἀλλ’ ἔχει πάντως
δήπου; ’Αλλ’ ἆρα τί ἐστιν αὐτὸ [ὃ] οὐκ οἶδεν ἐπιστάμε-
νον οἷόν ἐστι καὶ οἷα τὰ ἔργα αὐτοῦ; Εἰ οὖν λέγοι, ὅτι
ἀπὸ νοῦ ἐστι καὶ δεύτερον μετὰ νοῦν καὶ εἰκὼν νοῦ, ἔχον
ἐν ἑαυτῷ τὰ πάντα οἷον γεγραμμένα, ὡς ἐκεῖ ὁ γράϕων
καὶ ὁ γράψας, ἆρ’ οὖν στήσεται μέχρι τούτων ὁ οὕτως
ἑαυτὸν ἐγνωκώς, ἡμεῖς δὲ ἄλλῃ δυνάμει προσχρησάμενοι
νοῦν αὖ γινώσκοντα ἑαυτὸν κατοψόμεθα ἢ κεῖνον μετα-
λαβόντες, ἐπείπερ κἀκεῖνος ἡμέτερος καὶ ἡμεῖς ἐκείνου,
οὕτω νοῦν καὶ αὑτοὺς γνωσόμεθα; ῍Η ἀναγκαῖον οὕτως,
εἴπερ γνωσόμεθα, ὅ τί ποτ’ ἐστὶ τὸ ἐν νῷ “αὐτὸ ἑαυτό.”
῎Εστι δὴ νοῦς τις αὐτὸς γεγονώς, ὅτε τὰ ἄλλα ἀϕεὶς ἑαυ-
τοῦ τούτῳ καὶ τοῦτον βλέπει, αὐτῷ δὲ ἑαυτόν. ‘Ως δὴ οὖν
νοῦς ἑαυτὸν ὁρᾷ.  
@C[5]
῏Αρ’ οὖν ἄλλῳ μέρει ἑαυτοῦ ἄλλο μέρος αὐτοῦ καθο- 
ρᾷ; ’Αλλ’ οὕτω τὸ μὲν ἔσται ὁρῶν, τὸ δὲ ὁρώμενον· τοῦτο
δὲ οὐκ “αὐτὸ ἑαυτό”. Τί οὖν, εἰ πᾶν τοιοῦτον οἷον  
ὁμοιομερὲς εἶναι, ὥστε τὸ ὁρῶν μηδὲν διαϕέρειν τοῦ ὁρω- 
μένου; Οὕτω γὰρ ἰδὼν ἐκεῖνο τὸ μέρος αὐτοῦ ὂν ταὐτὸν 
αὐτῷ εἶδεν ἑαυτόν· διαϕέρει γὰρ οὐδὲν τὸ ὁρῶν πρὸς τὸ 
ὁρώμενον. ῍Η πρῶτον μὲν ἄτοπος ὁ μερισμὸς ἑαυτοῦ· πῶς 
γὰρ καὶ μεριεῖ; οὐ γὰρ δὴ κατὰ τύχην· καὶ ὁ μερίζων δὲ 
τίς; ὁ ἐν τῷ θεωρεῖν τάττων ἑαυτὸν ἢ ὁ ἐν τῷ θεωρεῖσθαι;  
Εἶτα πῶς ἑαυτὸν γνώσεται ὁ θεωρῶν ἐν τῷ θεωρουμένῳ   
τάξας ἑαυτὸν κατὰ τὸ θεωρεῖν; οὐ γὰρ ἦν ἐν τῷ θεωρου- 
μένῳ τὸ θεωρεῖν. ῍Η γνοὺς ἑαυτὸν οὕτω θεωρούμενον, ἀλλ’  
οὐ θεωροῦντα, νοήσει· ὥστε οὐ πάντα οὐδὲ ὅλον γνώσε- 
ται ἑαυτόν· ὃν γὰρ εἶδε, θεωρούμενον, ἀλλ’ οὐ θεωροῦντα   
εἶδε· καὶ οὕτως ἔσται ἄλλον, ἀλλ’ οὐχ ἑαυτὸν ἑωρακώς. 
῍Η προσθήσει παρ’ αὐτοῦ καὶ τὸν τεθεωρηκότα, ἵνα τέλεον  
αὐτὸν ᾖ νενοηκώς. ’Αλλ’ εἰ καὶ τὸν τεθεωρηκότα, ὁμοῦ καὶ  
τὰ ἑωραμένα. Εἰ οὖν ἐν τῇ θεωρίᾳ ὑπάρχει τὰ τεθεωρημέ- 
να, εἰ μὲν τύποι αὐτῶν, οὐκ αὐτὰ ἔχει· εἰ δ’ αὐτὰ ἔχει, οὐκ  
ἰδὼν αὐτὰ ἐκ τοῦ μερίσαι αὑτὸν ἔχει, ἀλλ’ ἦν πρὶν μερίσαι  
ἑαυτὸν καὶ θεωρῶν καὶ ἔχων. Εἰ τοῦτο, δεῖ τὴν θεωρίαν  
ταὐτὸν εἶναι τῷ θεωρητῷ, καὶ τὸν νοῦν ταὐτὸν εἶναι τῷ  
νοητῷ· καὶ γάρ, εἰ μὴ ταὐτόν, οὐκ ἀλήθεια ἔσται· τύπον 
γὰρ ἕξει ὁ ἔχων τὰ ὄντα ἕτερον τῶν ὄντων, ὅπερ οὐκ ἔστιν  
ἀλήθεια. Τὴν ἄρα ἀλήθειαν οὐχ ἑτέρου εἶναι δεῖ, ἀλλ’ ὃ  
λέγει, τοῦτο καὶ εἶναι. ῝Εν ἄρα οὕτω νοῦς καὶ τὸ νοητὸν  
καὶ τὸ ὂν καὶ πρῶτον ὂν τοῦτο καὶ δὴ καὶ πρῶτος νοῦς τὰ  
ὄντα ἔχων, μᾶλλον δὲ ὁ αὐτὸς τοῖς οὖσιν. ’Αλλ’ εἰ ἡ νόησις  
καὶ τὸ νοητὸν ἕν, πῶς διὰ τοῦτο τὸ νοοῦν νοήσει ἑαυτό;  
‘Η μὲν γὰρ νόησις οἷον περιέξει τὸ νοητόν, ἢ ταὐτὸν τῷ  
νοητῷ ἔσται, οὔπω δὲ ὁ νοῦς δῆλος ἑαυτὸν νοῶν. ’Αλλ’ εἰ  
ἡ νόησις καὶ τὸ νοητὸν ταὐτόν-ἐνέργεια γάρ τις τὸ νοη- 
τόν· οὐ γὰρ δὴ δύναμις οὐδέ γ’ ἀνόητον οὐδὲ ζωῆς  
χωρὶς οὐδ’ αὖ ἐπακτὸν τὸ ζῆν οὐδὲ τὸ νοεῖν ἄλλῳ ὄντι,  
οἷον λίθῳ ἢ ἀψύχῳ τινί-καὶ οὐσία ἡ πρώτη τὸ νοητόν·  
εἰ οὖν ἐνέργεια καὶ ἡ πρώτη ἐνέργεια καὶ καλλίστη δή,  
νόησις ἂν εἴη καὶ οὐσιώδης νόησις· καὶ γὰρ ἀληθεστάτη·   
νόησις δὴ τοιαύτη καὶ πρώτη οὖσα καὶ πρώτως νοῦς ἂν εἴη  
ὁ πρῶτος· οὐδὲ γὰρ ὁ νοῦς οὗτος δυνάμει οὐδ’ ἕτερος μὲν  
αὐτός, ἡ δὲ νόησις ἄλλο· οὕτω γὰρ ἂν πάλιν τὸ οὐσιῶδες  
αὐτοῦ δυνάμει. Εἰ οὖν ἐνέργεια καὶ ἡ οὐσία αὐτοῦ ἐνέργεια,  
ἓν καὶ ταὐτὸν τῇ ἐνεργείᾳ ἂν εἴη· ἓν δὲ τῇ ἐνεργείᾳ τὸ ὂν  
καὶ τὸ νοητόν· ἓν ἅμα πάντα ἔσται, νοῦς, νόησις, τὸ νοη- 
τόν. Εἰ οὖν ἡ νόησις αὐτοῦ τὸ νοητόν, τὸ δὲ νοητὸν αὐτός, 
αὐτὸς  ἄρα ἑαυτὸν νοήσει· νοήσει γὰρ τῇ νοήσει, ὅπερ ἦν 
αὐτός, καὶ νοήσει τὸ νοητόν, ὅπερ ἦν αὐτός. Καθ’ ἑκάτε-
ρον ἄρα ἑαυτὸν νοήσει, καθότι καὶ ἡ νόησις αὐτὸς ἦν, καὶ 
καθότι τὸ νοητὸν αὐτός, ὅπερ ἐνόει τῇ νοήσει, ὃ ἦν αὐτός.  
@C[6]
‘Ο μὲν δὴ λόγος ἀπέδειξεν εἶναί τι τὸ αὐτὸ ἑαυτὸ  
κυρίως νοεῖν. Νοεῖ οὖν ἄλλως μὲν ἐπὶ ψυχῆς ὄν, ἐπὶ δὲ  
τοῦ νοῦ κυριώτερον. ‘Η μὲν γὰρ ψυχὴ ἐνόει ἑαυτὴν ὅτι  
ἄλλου, ὁ δὲ νοῦς ὅτι αὐτὸς καὶ οἷος αὐτὸς καὶ ὅστις καὶ  
ἐκ τῆς ἑαυτοῦ ϕύσεως καὶ ἐπιστρέϕων εἰς αὑτόν. Τὰ γὰρ  
ὄντα ὁρῶν ἑαυτὸν ἑώρα καὶ ὁρῶν ἐνεργείᾳ ἦν καὶ ἡ ἐνέρ-  
γεια αὐτός· νοῦς γὰρ καὶ νόησις ἕν· καὶ ὅλος ὅλῳ, οὐ μέρει
ἄλλο μέρος. ῏Αρ’ οὖν τοιοῦτον ὁ λόγος ἔδειξεν, οἷον καὶ 
ἐνέργειαν πιστικὴν ἔχειν; ῍Η ἀνάγκην μὲν οὕτως, πειθὼ 
δὲ οὐκ ἔχει· καὶ γὰρ ἡ μὲν ἀνάγκη ἐν νῷ, ἡ δὲ πειθὼ ἐν ψυ-
χῇ. Ζητοῦμεν δή, ὡς ἔοικεν, ἡμεῖς πεισθῆναι μᾶλλον ἢ νῷ 
καθαρῷ θεᾶσθαι τὸ ἀληθές. Καὶ γὰρ καὶ ἕως ἦμεν ἄνω ἐν 
νοῦ ϕύσει, ἠρκούμεθα καὶ ἐνοοῦμεν καὶ εἰς ἓν πάντα συνά-
γοντες ἑωρῶμεν· νοῦς γὰρ ἦν ὁ νοῶν καὶ περὶ αὐτοῦ λέγων,  
ἡ δὲ ψυχὴ ἡσυχίαν ἦγε συγχωροῦσα τῷ ἐνεργήματι τοῦ 
νοῦ. ’Επεὶ δὲ ἐνταῦθα γεγενήμεθα πάλιν αὖ καὶ ἐν ψυχῇ, 
πειθώ τινα γενέσθαι ζητοῦμεν, οἷον ἐν εἰκόνι τὸ ἀρχέτυπον 
θεωρεῖν ἐθέλοντες. ῎Ισως οὖν χρὴ τὴν ψυχὴν ἡμῶν διδά- 
ξαι, πῶς ποτε ὁ νοῦς θεωρεῖ ἑαυτόν, διδάξαι δὲ τοῦτο τῆς  
ψυχῆς, ὃ νοερόν πως, διανοητικὸν αὐτὸ τιθέμενοι καὶ τῇ  
ὀνομασίᾳ ὑποσημαίνοντες νοῦν τινα αὐτὸ εἶναι ἢ διὰ νοῦ  
τὴν δύναμιν καὶ παρὰ νοῦ αὐτὸ ἴσχειν. Τούτῳ τοίνυν γι- 
γνώσκειν προσήκει, ὡς καὶ αὐτῷ ὅσα ὁρᾷ γινώσκει καὶ 
οἶδεν ἃ λέγει. Καὶ εἰ αὐτὸ εἴη ἃ λέγει, γινώσκοι ἂν ἑαυτὸ 
οὕτω. ῎Οντων δὲ ἢ ἄνωθεν αὐτῷ γινομένων ἐκεῖθεν, ὅθεν περ 
καὶ αὐτό, συμβαίνοι ἂν καὶ τούτῳ λόγῳ ὄντι καὶ συγγενῆ 
λαμβάοντι καὶ τοῖς ἐν αὐτῷ ἴχνεσιν ἐϕαρμόττοντι οὕτω 
τοι γινώσκειν ἑαυτό. Μεταθέτω τοίνυν καὶ ἐπὶ τὸν ἀληθῆ 
νοῦν τὴν εἰκόνα, ὃς ἦν ὁ αὐτὸς τοῖς νοουμένοις ἀληθέσι καὶ  
ὄντως οὖσι καὶ πρώτοις, καὶ ὅτι μὴ οἷόν τε τοῦτον τὸν  
τοιοῦτον ἐκτὸς ἑαυτοῦ εἶναι-ὥστε εἴπερ ἐν ἑαυτῷ ἐστι καὶ  
σὺν ἑαυτῷ καὶ τοῦτο, ὅπερ ἐστί, νοῦς ἐστιν (ἀνόητος δὲ  
νοῦς οὐκ ἄν ποτε εἴη) ἀνάγκη συνεῖναι αὐτῷ τὴν γνῶσιν  
ἑαυτοῦ - καὶ ὅτι ἐν αὐτῷ οὗτος, καὶ οὐκ ἄλλο αὐτῷ τὸ ἔργον  
καὶ ἡ οὐσία ἢ τὸ νῷ μόνον εἶναι. Οὐ γὰρ δὴ πρακτικός  
γε οὗτος· ὡς πρὸς τὸ ἔξω βλέποντι τῷ πρακτικῷ καὶ μὴ ἐν  
αὐτῷ μένοντι εἴη ἂν τῶν μὲν ἔξω τις γνῶσις, ἀνάγκη δὲ  
οὐκ ἔνεστιν, εἴπερ τὸ πᾶν πρακτικὸς εἴη, γινώσκειν 
ἑαυτόν. ῟Ωι δὲ μὴ πρᾶξις - οὐδὲ γὰρ ὄρεξις τῷ καθαρῷ νῷ  
ἀπόντος - τούτῳ ἡ ἐπιστροϕὴ πρὸς αὐτὸν οὖσα οὐ μόνον 
εὔλογον ὑποδείκνυσιν, [τὴν ἑαυτοῦ] ἀλλὰ καὶ ἀναγκαίαν  
αὐτοῦ τὴν <ἑαυτοῦ> γνῶσιν· τίς γὰρ ἂν καὶ ἡ ζωὴ αὐτοῦ
εἴη πράξεως ἀπηλλαγμένῳ καὶ ἐν νῷ ὄντι;  
@C[7]
’Αλλὰ τὸν θεὸν θεωρεῖ, εἴποιμεν ἄν. ’Αλλ’ εἰ τὸν  
θεὸν γινώσκειν αὐτόν τις ὁμολογήσει, καὶ ταύτῃ συγχω-
ρεῖν ἀναγκασθήσεται καὶ ἑαυτὸν γινώσκειν. Καὶ γὰρ ὅσα 
ἔχει παρ’ ἐκείνου γνώσεται, καὶ ἃ ἔδωκε, καὶ ἃ δύναται 
ἐκεῖνος. Ταῦτα δὲ μαθὼν καὶ γνοὺς καὶ ταύτῃ ἑαυτὸν γνώ-
σεται· καὶ γὰρ ἕν τι τῶν δοθέντων αὐτός, μᾶλλον δὲ πάντα 
τὰ δοθέντα αὐτός. Εἰ μὲν οὖν κἀκεῖνο γνώσεται κατὰ τὰς  
δυνάμεις αὐτοῦ μαθών, καὶ ἑαυτὸν γνώσεται ἐκεῖθεν γενό- 
μενος καὶ ἃ δύναται κομισάμενος· εἰ δὲ ἀδυνατήσει ἰδεῖν  
σαϕῶς ἐκεῖνον, ἐπειδὴ τὸ ἰδεῖν ἴσως αὐτό ἐστι τὸ ὁρώ- 
μενον, ταύτῃ μάλιστα λείποιτ’ ἂν αὐτῷ ἰδεῖν ἑαυτὸν καὶ  
εἰδέναι, εἰ τὸ ἰδεῖν τοῦτό ἐστι τὸ αὐτὸ εἶναι τὸ ὁρώμενον. 
Τί γὰρ ἂν καὶ δοίημεν αὐτῷ ἄλλο; ‘Ησυχίαν, νὴ Δία. ’Αλλὰ 
νῷ ἡσυχία οὐ νοῦ ἐστιν ἔκστασις, ἀλλ’ ἔστιν ἡσυχία τοῦ 
νοῦ σχολὴν ἄγουσα ἀπὸ τῶν ἄλλων ἐνέργεια· ἐπεὶ καὶ τοῖς  
ἄλλοις, οἷς ἐστιν ἡσυχία ἑτέρων, καταλείπεται ἡ αὐτῶν  
οἰκεία ἐνέργεια καὶ μάλιστα, οἷς τὸ εἶναι οὐ δυνάμει ἐστίν,  
ἀλλὰ ἐνεργείᾳ. Τὸ εἶναι οὖν ἐνέργεια, καὶ οὐδέν, πρὸς ὃ ἡ  
ἐνέργεια· πρὸς αὑτῷ ἄρα. ‘Εαυτὸν ἄρα νοῶν οὕτω πρὸς  
αὑτῷ καὶ εἰς ἑαυτὸν τὴν ἐνέργειαν ἴσχει. Καὶ γὰρ εἴ τι  
ἐξ αὐτοῦ, τῷ εἰς αὐτὸν ἐν ἑαυτῷ. ῎Εδει γὰρ πρῶτον ἐν 
ἑαυτῷ, εἶτα καὶ εἰς ἄλλο, ἢ ἄλλο τι ἥκειν ἀπ’ αὐτοῦ   
ὁμοιούμενον αὐτῷ, οἷον καὶ πυρὶ ἐν αὑτῷ πρότερον ὄντι   
πυρὶ καὶ τὴν ἐνέργειαν ἔχοντι πυρὸς οὕτω τοι καὶ ἴχνος  
αὐτοῦ δυνηθῆναι ποιῆσαι ἐν ἄλλῳ. Καὶ γὰρ αὖ καὶ ἔστιν  
ὁ μὲν νοῦς ἐν αὑτῷ ἐνέργεια, ἡ δὲ ψυχὴ τὸ μὲν ὅσον πρὸς  
νοῦν αὐτῆς οἷον εἴσω, τὸ δ’ ἔξω νοῦ πρὸς τὸ ἔξω. Κατὰ  
θάτερα μὲν γὰρ ὡμοίωται ὅθεν ἥκει, κατὰ θάτερα δὲ καίτοι  
ἀνομοιωθεῖσα ὅμως ὡμοίωται καὶ ἐνταῦθα, εἴτε πράττοι,  
εἴτε ποιοῖ· καὶ γὰρ καὶ πράττουσα ὅμως θεωρεῖ καὶ ποιοῦσα  
εἴδη ποιεῖ, οἷον νοήσεις ἀπηρτισμένας, ὥστε πάντα εἶναι  
ἴχνη νοήσεως καὶ νοῦ κατὰ τὸ ἀρχέτυπον προϊόντων καὶ  
μιμουμένων τῶν ἐγγὺς μᾶλλον, τῶν δὲ ἐσχάτων ἀμυ-
δρὰν ἀποσῳζόντων εἰκόνα.  
@C[8]
Ποῖον δέ τι ὁρᾷ τὸ νοητὸν ὁ νοῦς, καὶ ποῖόν τι ἑαυ- 
τόν; ῍Η τὸ μὲν νοητὸν οὐδὲ δεῖ ζητεῖν, οἷον τὸ ἐπὶ τοῖς σώ- 
μασι χρῶμα ἢ σχῆμα· πρὶν γὰρ ταῦτα εἶναι, ἔστιν ἐκεῖνα·  
καὶ ὁ λόγος δὲ ὁ ἐν τοῖς σπέρμασι τοῖς ταῦτα ποιοῦσιν  
οὐ ταῦτα· ἀόρατα γὰρ τῇ ϕύσει καὶ ταῦτα, καὶ ἔτι μᾶλλον  
ἐκεῖνα. Καὶ ἔστι ϕύσις ἡ αὐτὴ ἐκείνων καὶ τῶν ἐχόντων,  
οἷον ὁ λόγος ὁ ἐν τῷ σπέρματι καὶ ἡ ἔχουσα ψυχὴ ταῦτα.  
’Αλλ’ ἡ μὲν οὐχ ὁρᾷ ἃ ἔχει· οὐδὲ γὰρ αὐτὴ ἐγέννησεν,   
ἀλλ’ ἔστι καὶ αὕτη εἴδωλον καὶ οἱ λόγοι· ὅθεν δὲ ἦλθε,  
τὸ ἐναργὲς καὶ τὸ ἀληθινὸν καὶ τὸ πρώτως, ὅθεν καὶ ἑαυ-
τοῦ ἐστι καὶ αὑτῷ· τοῦτο δ’ ἐὰν μὴ ἄλλου γένηται καὶ ἐν 
ἄλλῳ, οὐδὲ μένει· εἰκόνι γὰρ προσήκει ἑτέρου οὖσαν 
ἐν ἑτέρῳ γίγνεσθαι, εἰ μὴ εἴη ἐκείνου ἐξηρτημένη· διὸ  
οὐδὲ βλέπει, ἅτε δὴ ϕῶς ἱκανὸν οὐκ ἔχον, κἂν βλέπῃ δέ, τε-
λειωθὲν ἐν ἄλλῳ ἄλλο καὶ οὐχ αὑτὸ βλέπει. ’Αλλ’ οὖν 
τούτων ἐκεῖ οὐδέν, ἀλλ’ ὅρασις καὶ τὸ ὁρατὸν αὐτῇ ὁμοῦ 
καὶ τοιοῦτον τὸ ὁρατὸν οἷον ἡ ὅρασις, καὶ ἡ ὅρασις οἷον τὸ 
ὁρατόν. Τίς οὖν αὐτὸ ἐρεῖ οἷόν ἐστιν; ‘Ο ἰδών· νοῦς δὲ ὁρᾷ. 
’Επεὶ καὶ ἐνταῦθα ἡ ὄψις ϕῶς οὖσα, μᾶλλον δὲ ἑνωθεῖσα 
ϕωτί, ϕῶς ὁρᾷ· χρώματα γὰρ ὁρᾷ· ἐκεῖ δὲ οὐ δι’ ἑτέρου, 
ἔξω. ῎Αλλῳ οὖν ϕωτὶ ἄλλο ϕῶς ὁρᾷ, οὐ δι’ ἄλλου. Φῶς  
ἀλλὰ δι’ αὑτῆς, ὅτι μηδὲ ἄρα ϕῶς ἄλλο ὁρᾷ· αὐτὸ ἄρα αὑτὸ 
ὁρᾷ. Τὸ δὲ ϕῶς τοῦτο ἐν ψυχῇ μὲν ἐλλάμψαν ἐϕώτισε· τοῦτο
δ’ ἐστὶ νοερὰν ἐποίησε· τοῦτο δ’ ἐστὶν ὡμοίωσεν ἑαυτῷ
τῷ ἄνω ϕωτί. Οἷον οὖν ἐστι τὸ ἴχνος τὸ ἐγγενόμενον
τοῦ ϕωτὸς ἐν ψυχῇ, τοιοῦτον καὶ ἔτι κάλλιον καὶ μεῖζον
αὐτὸ νομίζων καὶ ἐναργέστερον ἐγγὺς ἂν γένοιο ϕύσεως
νοῦ καὶ νοητοῦ. Καὶ γὰρ αὖ καὶ ἐπιλαμϕθὲν τοῦτο ζωὴν
ἔδωκε τῇ ψυχῇ ἐναργεστέραν, ζωὴν δὲ οὐ γεννητικήν·
τοὐναντίον γὰρ ἐπέστρεψε πρὸς ἑαυτὴν τὴν ψυχήν, καὶ
σκίδνασθαι οὐκ εἴασεν, ἀλλ’ ἀγαπᾶν ἐποίησε τὴν ἐν αὐτῷ
ἀγλαΐαν· οὐ μὴν οὐδὲ αἰσθητικήν, αὕτη γὰρ ἔξω βλέπει
καὶ [οὐ μᾶλλον] αἰσθάνεται· ὁ δ’ ἐκεῖνο τὸ ϕῶς τῶν
ἀληθῶν λαβὼν οἷον βλέπει <οὐ> μᾶλλον τὰ ὁρατά, ἀλλὰ 
τοὐναντίον. Λείπεται τοίνυν ζωὴν νοερὰν προσειληϕέναι, 
ἴχνος νοῦ ζωῆς· ἐκεῖ γὰρ τὰ ἀληθῆ. ‘Η δὲ ἐν τῷ νῷ ζωὴ 
καὶ ἐνέργεια τὸ πρῶτον ϕῶς ἑαυτῷ λάμπον πρώτως καὶ 
πρὸς αὐτὸ λαμπηδών, λάμπον ὁμοῦ καὶ λαμπόμενον,  
τὸ ἀληθῶς νοητόν, καὶ νοοῦν καὶ νοούμενον, καὶ ἑαυτῷ  
ὁρώμενον καὶ οὐ δεόμενον ἄλλου, ἵνα ἴδῃ, αὑτῷ αὔταρκες   
πρὸς τὸ ἰδεῖν - καὶ γὰρ ὃ ὁρᾷ αὐτό ἐστι - γιγνωσκόμενον
καὶ παρ’ ἡμῶν αὐτῷ ἐκείνῳ, ὡς καὶ παρ’ ἡμῶν τὴν  
γνῶσιν αὐτοῦ δι’ αὐτοῦ γίνεσθαι· ἢ πόθεν ἂν ἔσχομεν  
λέγειν περὶ αὐτοῦ; Τοιοῦτόν ἐστιν, οἷον σαϕέστερον μὲν  
ἀντιλαμβάνεσθαι αὐτοῦ, ἡμᾶς δὲ δι’ αὐτοῦ· διὰ δὲ τῶν τοι- 
ούτων λογισμῶν ἀνάγεσθαι καὶ τὴν ψυχὴν ἡμῶν εἰς αὐτὸ  
εἰκόνα θεμένην ἑαυτὴν εἶναι ἐκείνου, ὡς τὴν αὐτῆς ζωὴν  
ἴνδαλμα καὶ ὁμοίωμα εἶναι ἐκείνου, καὶ ὅταν νοῇ, θεοειδῆ  
καὶ νοοειδῆ γίγνεσθαι· καὶ ἐάν τις αὐτὴν ἀπαιτῇ ὁποῖον ὁ  
νοῦς ἐκεῖνός ἐστιν ὁ τέλεος καὶ πᾶς, ὁ γινώσκων πρώτως  
ἑαυτόν, ἐν τῷ νῷ αὐτὴν πρῶτον γενομένην ἢ παραχω- 
ρήσασαν τῷ νῷ τὴν ἐνέργειαν, ὧν ἔσχε τὴν μνήμην ἐπ’  
αὐτῇ, ταῦτα δὴ ἔχουσαν δεικνύναι ἑαυτήν, ὡς δι’ αὐτῆς  
εἰκόνος οὔσης ὁρᾶν δύνασθαι ἀμῃγέπῃ ἐκεῖνον, διὰ τῆς  
ἐκείνῳ πρὸς τὸ ἀκριβέστερον ὡμοιωμένης, ὅσον ψυχῆς  
μέρος εἰς ὁμοιότητα νῷ δύναται ἐλθεῖν.  
@C[9]
Ψυχὴν οὖν, ὡς ἔοικε, καὶ τὸ ψυχῆς θειότατον κατ- 
ιδεῖν δεῖ τὸν μέλλοντα νοῦν εἴσεσθαι ὅ τι ἐστί. Γένοιτο δ’  
ἂν τοῦτο ἴσως καὶ ταύτῃ, εἰ ἀϕέλοις πρῶτον τὸ σῶμα ἀπὸ  
τοῦ ἀνθρώπου καὶ δηλονότι σαυτοῦ, εἶτα καὶ τὴν πλάττου- 
σαν τοῦτο ψυχὴν καὶ τὴν αἴσθησιν δὲ εὖ μάλα, ἐπιθυμίας  
δὲ καὶ θυμοὺς καὶ τὰς ἄλλας τὰς τοιαύτας ϕλυαρίας, ὡς  
πρὸς τὸ θνητὸν νευούσας καὶ πάνυ. Τὸ δὴ λοιπὸν αὐτῆς  
τοῦτό ἐστιν, ὃ εἰκόνα ἔϕαμεν νοῦ σῴζουσάν τι ϕῶς ἐκείνου,   
οἷον ἡλίου μετὰ τὴν τοῦ μεγέθους σϕαῖραν τὸ περὶ αὐτὴν  
ἐξ αὐτῆς λάμπον. ‘Ηλίου μὲν οὖν τὸ ϕῶς οὐκ ἄν τις συγ- 
χωρήσειεν ἐϕ’ ἑαυτοῦ περὶ αὐτὸν ἥλιον εἶναι, ἐξ οὗ ὡρμη- 
μένον καὶ περὶ αὐτὸν μεῖναν, ἄλλο δὲ ἐξ ἄλλου ἀεὶ προϊὸν  
τοῦ πρὸ αὐτοῦ, ἕως ἂν εἰς ἡμᾶς καὶ ἐπὶ γῆν ἥκῃ· ἀλλὰ πᾶν  
καὶ τὸ περὶ αὐτὸν ἥλιον θήσεται ἐν ἄλλῳ, ἵνα μὴ διάστημα  
διδῷ κενὸν τὸ μετὰ τὸν ἥλιον σώματος. ‘Η δὲ ψυχὴ ἐκ νοῦ  
ϕῶς τι περὶ αὐτὸν γενομένη ἐξήρτηταί τε αὐτοῦ καὶ οὔτε 
ἐν ἄλλῳ, ἀλλὰ περὶ ἐκεῖνον, οὔτε τόπος αὐτῇ· οὐδὲ γὰρ  
ἐκείνῳ. ῞Οθεν τὸ μὲν τοῦ ἡλίου ϕῶς ἐν ἀέρι, αὐτὴ δὲ ἡ
ψυχὴ ἡ τοιαύτη καθαρά, ὥστε καὶ ἐϕ’ αὑτῆς ὁρᾶσθαι ὑπό
τε αὐτῆς καὶ ἄλλης τοιαύτης. Καὶ αὐτῇ μὲν περὶ νοῦ συλλο- 
γιστέα οἷος ἀϕ’ ἑαυτῆς σκοπουμένῃ, νοῦς δὲ αὐτὸς αὑτὸν  
οὐ συλλογιζόμενος περὶ αὑτοῦ· πάρεστι γὰρ ἀεὶ αὑτῷ, 
ἡμεῖς δέ, ὅταν εἰς αὐτόν· μεμέρισται γὰρ ἡμῖν ἡ ζωὴ καὶ 
πολλαὶ ζωαί, ἐκεῖνος δὲ οὐδὲν δεῖται ἄλλης ζωῆς ἢ ἄλλων,  
ἀλλ’ ἃς παρέχει ἄλλοις παρέχει, οὐχ ἑαυτῷ· οὐδὲ γὰρ δεῖται 
τῶν χειρόνων, οὐδὲ αὑτῷ παρέχει τὸ ἔλαττον ἔχων τὸ  
πᾶν, οὐδὲ τὰ ἴχνη ἔχων τὰ πρῶτα, μᾶλλον δὲ οὐκ ἔχων, 
ἀλλ’ αὐτὸς ὢν ταῦτα. Εἰ δέ τις ἀδυνατεῖ [τὴν πρώτην] τὴν 
τοιαύτην ψυχὴν ἔχειν καθαρῶς νοοῦσαν, δοξαστικὴν 
λαβέτω, εἶτα ἀπὸ ταύτης ἀναβαινέτω. Εἰ δὲ μηδὲ τοῦτο, 
αἴσθησιν ἐμπλατύτερα τὰ εἴδη κομιζομένην, αἴσθησιν δὲ καὶ 
ἐϕ’ ἑαυτῆς μεθ’ ὧν δύναται καὶ ἤδη ἐν τοῖς εἴδεσιν οὖσαν. 
Εἰ δὲ βούλεταί τις, καταβαίνων καὶ ἐπὶ τὴν γεννῶσαν ἴτω 
μέχρι καὶ ὧν ποιεῖ· εἶτα ἐντεῦθεν ἀναβαινέτω ἀπὸ 
ἐσχάτων εἰδῶν εἰς τὰ ἔσχατα ἀνάπαλιν εἴδη, μᾶλλον δὲ   
εἰς τὰ πρῶτα.
@C[10]
Ταῦτα μὲν οὖν ταύτῃ. εἰ δὲ τὰ ποιηθέντα μόνον· οὐκ  
ἂν ἦν ἔσχατα. ’Εκεῖ δὲ πρῶτα τὰ ποιοῦντα, ὅθεν καὶ  
πρῶτα. Δεῖ οὖν ἅμα καὶ τὸ ποιοῦν εἶναι καὶ ἓν ἄμϕω· εἰ δὲ  
μή, δεήσει πάλιν ἄλλου. Τί οὖν; οὐ δεήσει πάλιν <τοῦ>  
ἐπέκεινα τούτου; ἢ ὁ μὲν νοῦς τοῦτο; Τί οὖν; οὐχ ὁρᾷ  
ἑαυτόν; ῍Η οὗτος οὐδὲν δεῖται ὁράσεως.  
’Αλλὰ τοῦτο εἰς ὕστερον· νῦν δὲ πάλιν λέγωμεν - οὐ  
γὰρ περὶ τοῦ ἐπιτυχόντος ἡ σκέψις - λεκτέον δὲ πάλιν 
τοῦτον τὸν νοῦν δεηθῆναι τοῦ ὁρᾶν ἑαυτόν, μᾶλλον δὲ  
ἔχειν τὸ ὁρᾶν ἑαυτόν, πρῶτον μὲν τῷ πολὺν εἶναι, εἶτα καὶ  
τῷ ἑτέρου εἶναι, καὶ ἐξ ἀνάγκης ὁρατικὸν εἶναι, καὶ ὁρα- 
τικὸν ἐκείνου, καὶ τὴν οὐσίαν αὐτοῦ ὅρασιν εἶναι· καὶ γὰρ  
ὄντος τινὸς ἄλλου ὅρασιν δεῖ εἶναι, μὴ δὲ ὄντος μάτην  
ἐστί. Δεῖ τοίνυν πλείω ἑνὸς εἶναι, ἵνα ὅρασις ᾖ, καὶ  
συνεκπίπτειν τὴν ὅρασιν τῷ ὁρατῷ, καὶ τὸ ὁρώμενον τὸ  
ὑπ’ αὐτοῦ πλῆθος εἶναι ἐν παντί. Οὐδὲ γὰρ ἔχει τὸ ἓν  
πάντη εἰς τί ἐνεργήσει, ἀλλὰ μόνον καὶ ἔρημον ὂν πάντη  
στήσεται. ῟Ηι γὰρ ἐνεργεῖ, ἄλλο καὶ ἄλλο· εἰ δὲ μὴ εἴη  
ἄλλο, τὸ δὲ ἄλλο, τί καὶ ποιήσει; ἢ ποῦ προβήσεται;  
Διὸ δεῖ τὸ ἐνεργοῦν ἢ περὶ ἄλλο ἐνεργεῖν, ἢ αὐτὸ πολύ  
τι εἶναι, εἰ μέλλοι ἐνεργεῖν ἐν αὑτῷ. Εἰ δὲ μή τι προ-  
ελεύσεται ἐπ’ ἄλλο, στήσεται· ὅταν δὲ πᾶσαν στάσιν, οὐ  
νοήσει. Δεῖ τοίνυν τὸ νοοῦν, ὅταν νοῇ, ἐν δυσὶν εἶναι, καὶ  
ἢ ἔξω θάτερον ἢ ἐν τῷ αὐτῷ ἄμϕω, καὶ ἀεὶ ἐν ἑτερότητι 
τὴν νόησιν εἶναι καὶ ἐν ταυτότητι δὲ ἐξ ἀνάγκης· καὶ εἶναι 
τὰ κυρίως νοούμενα πρὸς τὸν νοῦν καὶ τὰ αὐτὰ καὶ ἕτερα. 
Καὶ πάλιν αὖ ἕκαστον τῶν νοουμένων συνεκϕέρει τὴν ταὐ-
τότητα ταύτην καὶ τὴν ἑτερότητα· ἢ τί νοήσει, ὃ μὴ ἔχει 
ἄλλο καὶ ἄλλο; Καὶ γὰρ εἰ ἕκαστον λόγος, πολλά ἐστι. Κα-
ταμανθάνει τοίνυν ἑαυτὸ τῷ ποικίλον ὀϕθαλμὸν εἶναι ἢ  
ποικίλων χρωμάτων. Εἰ γὰρ ἑνὶ καὶ ἀμερεῖ προσβάλλοι, 
ἠλογήθη· τί γὰρ ἂν ἔχοι περὶ αὐτοῦ εἰπεῖν, ἢ τί συνεῖναι; 
Καὶ γὰρ εἰ τὸ ἀμερὲς πάντη εἰπεῖν αὐτὸν δέοι, δεῖ πρότε-
ρον λέγειν ἃ μὴ ἔστιν· ὥστε καὶ οὕτως πολλὰ ἂν εἶναι, ἵνα 
ἓν εἴη. Εἶθ’ ὅταν λέγῃ “εἰμὶ τόδε” τὸ “τόδε” εἰ μὲν ἕτερον 
τι αὐτοῦ ἐρεῖ, ψεύσεται· εἰ δὲ συμβεβηκὸς αὐτῷ, πολλὰ 
ἐρεῖ ἢ τοῦτο ἐρεῖ “εἰμὶ εἰμὶ” καὶ “ἐγὼ ἐγώ.” Τί οὖν, εἰ 
δύο μόνα εἴη καὶ λέγοι “ἐγὼ καὶ τοῦτο”; ῍Η ἀνάγκη πόλλ’ 
ἤδη εἶναι· καὶ γὰρ ὡς ἕτερα καὶ ὅπῃ ἕτερα καὶ ἀριθμὸς 
ἤδη καὶ πολλὰ ἄλλα. Δεῖ τοίνυν τὸ νοοῦν ἕτερον καὶ ἕτερον 
λαβεῖν καὶ τὸ νοούμενον κατανοούμενον ὂν ποικίλον εἶναι· 
ἢ οὐκ ἔσται νόησις αὐτοῦ, ἀλλὰ θίξις καὶ οἷον ἐπαϕὴ μό-
νον ἄρρητος καὶ ἀνόητος, προνοοῦσα οὔπω νοῦ γεγονότος 
καὶ τοῦ θιγγάνοντος οὐ νοοῦντος. Δεῖ δὲ τὸ νοοῦν μηδὲ  
αὐτὸ μένειν ἁπλοῦν, καὶ ὅσῳ ἂν μάλιστα αὐτὸ νοῇ· διχά-
σει γὰρ αὐτὸ ἑαυτό, κἂν σύνεσιν δῷ τὴν σιωπήν. Εἶτα οὐ-
δὲ δεήσεται οἷον πολυπραγμονεῖν ἑαυτό· τί γὰρ καὶ μαθή-
σεται νοῆσαν; Πρὸ γὰρ τοῦ νοῆσαι ὑπάρχει ὅπερ ἐστὶν
ἑαυτῷ. Καὶ γὰρ αὖ πόθος τις καὶ ἡ γνῶσίς ἐστι καὶ 
οἷον ζητήσαντος εὕρεσις. Τὸ τοίνυν διάϕορον πάντη αὐτὸ 
πρὸς αὐτὸ μένει, καὶ οὐδὲν ζητεῖ περὶ αὐτοῦ, ὃ δ’ ἐξελίττει
ἑαυτό, καὶ πολλὰ ἂν εἴη.  
@C[11]
Διὸ καὶ ὁ νοῦς οὗτος ὁ πολύς, ὅταν τὸ ἐπέκεινα  
ἐθέλῃ νοεῖ, ἓν μὲν οὖν αὐτὸ ἐκεῖνο, ἀλλ’ ἐπιβάλλειν θέλων  
ὡς ἁπλῷ ἔξεισιν ἄλλο ἀεὶ λαμβάνων ἐν αὐτῷ πληθυνό- 
μενον· ὥστε ὥρμησε μὲν ἐπ’ αὐτὸ οὐχ ὡς νοῦς, ἀλλ’ ὡς  
ὄψις οὔπω ἰδοῦσα, ἐξῆλθε δὲ ἔχουσα ὅπερ αὐτὴ ἐπλήθυνεν·  
ὥστε ἄλλου μὲν ἐπεθύμησεν ἀορίστως ἔχουσα ἐπ’ αὐτῇ  
ϕάντασμά τι, ἐξῆλθε δὲ ἄλλο λαβοῦσα ἐν αὐτῇ αὐτὸ πολὺ  
ποιήσασα. Καὶ γὰρ αὖ ἔχει τύπον τοῦ ὁράματος· ἢ οὐ παρε- 
δέξατο ἐν αὐτῇ γενέσθαι. Οὗτος δὲ πολὺς ἐξ ἑνὸς ἐγένετο,  
καὶ οὕτως γνοὺς εἶδεν αὐτό, καὶ τότε ἐγένετο ἰδοῦσα ὄψις.  
Τοῦτο δὲ ἤδη νοῦς, ὅτε ἔχει, καὶ ὡς νοῦς ἔχει· πρὸ δὲ  
τούτου ἔϕεσις μόνον καὶ ἀτύπωτος ὄψις. Οὗτος οὖν ὁ νοῦς  
ἐπέβαλε μὲν ἐκείνῳ, λαβὼν δὲ ἐγένετο νοῦς, ἀεὶ δὲ † ἐνδιά- 
μενος καὶ γενόμενος καὶ νοῦς καὶ οὐσία καὶ νόησις, ὅτε  
ἐνόησε· πρὸ γὰρ τούτου οὐ νόησις ἦν τὸ νοητὸν οὐκ ἔχων  
οὐδὲ νοῦς οὔπω νοήσας. Τὸ δὲ πρὸ τούτων ἡ ἀρχὴ τούτων,  
οὐχ ὡς ἐνυπάρχουσα· τὸ γὰρ ἀϕ’ οὗ οὐκ ἐνυπάρχει, ἀλλ’ ἐξ  
ὧν· ἀϕ’ οὗ δὲ ἕκαστον, οὐχ ἕκαστον, ἀλλ’ ἕτερον ἁπάντων.  
Οὐ τοίνυν ἕν τι τῶν πάντων, ἀλλὰ πρὸ πάντων, ὥστε καὶ  
πρὸ νοῦ· καὶ γὰρ αὖ νοῦ ἐντὸς τὰ πάντα· ὥστε καὶ ταύτῃ  
πρὸ νοῦ· καὶ εἰ τὰ μετ’ αὐτὸν δὲ τὴν τάξιν ἔχει τὴν τῶν
πάντων, καὶ ταύτῃ πρὸ πάντων. Οὐ δὴ δεῖ, πρὸ ὧν ἐστι, 
τούτων ἕν τι εἶναι, οὐδὲ νοῦν αὐτὸν προσερεῖς· οὐδὲ τἀγαθὸν 
οὖν· εἰ σημαίνει ἕν τι τῶν πάντων τἀγαθόν, οὐδὲ τοῦτο· 
εἰ δὲ τὸ πρὸ πάντων, ἔστω οὕτως ὠνομασμένον. Εἰ οὖν 
νοῦς, ὅτι πολύς ἐστι, καὶ τὸ νοεῖν αὐτὸ οἷον παρεμπεσόν, 
κἂν ἐξ αὐτοῦ ᾖ, πληθύει, δεῖ τὸ πάντη ἁπλοῦν καὶ 
πρῶτον ἁπάντων ἐπέκεινα νοῦ εἶναι. Καὶ γὰρ εἰ νοήσει,
οὐκ ἐπέκεινα νοῦ, ἀλλὰ νοῦς ἔσται· ἀλλὰ εἰ νοῦς ἔσται, 
καὶ αὐτὸ [τὸ] πλῆθος ἔσται.  
@C[12]
Καὶ τί κωλύει οὕτω πλῆθος εἶναι, ἕως ἐστὶν οὐσία  
μία; Τὸ γὰρ πλῆθος οὐ συνθέσεις, ἀλλ’ αἱ ἐνέργειαι αὐτοῦ  
τὸ πλῆθος. ’Αλλ’ εἰ μὲν αἱ ἐνέργειαι αὐτοῦ μὴ οὐσίαι,  
ἀλλ’ ἐκ δυνάμεως εἰς ἐνέργειαν ἔρχεται, οὐ πλῆθος μέν,   
ἀτελὲς δὲ πρὶν ἐνεργῆσαι τῇ οὐσίᾳ. Εἰ δὲ ἡ οὐσία αὐτοῦ  
ἐνέργεια, ἡ δὲ ἐνέργεια αὐτοῦ τὸ πλῆθος, τοσαύτη ἔσται  
ἡ οὐσία αὐτοῦ, ὅσον τὸ πλῆθος. Τοῦτο δὲ τῷ μὲν νῷ συγχω- 
ροῦμεν, ᾧ καὶ τὸ νοεῖν ἑαυτὸ ἀπεδίδομεν, τῇ δὲ ἀρχῇ πάν- 
των οὐκέτι. Δεῖται δὲ πρὸ τοῦ πολλοῦ τὸ ἓν εἶναι, ἀϕ’ οὗ 
καὶ τὸ πολύ· ἐπ’ ἀριθμοῦ γὰρ παντὸς τὸ ἓν πρῶτον. ’Αλλ’ 
ἐπ’ ἀριθμοῦ μὲν οὕτως ϕασί· σύνθεσις γὰρ τὰ ἑξῆς· ἐπὶ δὲ  
τῶν ὄντων τίς ἀνάγκη ἤδη καὶ ἐνταῦθα ἕν τι εἶναι, ἀϕ’ οὗ  
τὰ πολλά; ῍Η διεσπασμένα ἔσται ἀπ’ ἀλλήλων τὰ πολλά,  
ἄλλο ἄλλοθεν ἐπὶ τὴν σύνθεσιν κατὰ τύχην ἰόν. ’Αλλ’ ἐξ  
ἑνὸς τοῦ νοῦ ἁπλοῦ ὄντος ϕήσουσι τὰς ἐνεργείας προ- 
ελθεῖν· ἤδη μέν τι ἁπλοῦν τὸ πρὸ τῶν ἐνεργειῶν τίθενται.  
Εἶτα τὰς ἐνεργείας μενούσας ἀεὶ καὶ ὑποστάσεις ἀεὶ
θήσονται· ὑποστάσεις δὲ οὖσαι ἕτεραι ἐκείνου, ἀϕ’ οὗ εἰσιν,
ἔσονται, μένοντος μὲν ἐκείνου ἁπλοῦ, τοῦ δὲ ἐξ αὐτοῦ ἐϕ’  
ἑαυτοῦ πλήθους ὄντος καὶ ἐξηρτημένου ἀπ’ ἐκείνου. Εἰ μὲν  
γὰρ ἐκείνου ποθὲν ἐνεργήσαντος αὗται ὑπέστησαν, κἀκεῖ  
πλῆθος ἔσται· εἰ δ’ αὐταί εἰσιν αἱ πρῶται ἐνέργειαι, τὸ  
δεύτερον ποιήσασαι † ποιήσασαι δὲ ἐκεῖνο, ὃ πρὸ τούτων 
τῶν ἐνεργειῶν, ὂν ἐϕ’ ἑαυτοῦ, μένειν, τῷ δευτέρῳ τῷ ἐκ 
τῶν ἐνεργειῶν συστάντι τὰς ἐνεργείας ἃς † παραχωρῆσαν· 
ἄλλο γὰρ αὐτό, ἄλλο αἱ ἐνέργειαι αἱ ἀπ’ αὐτοῦ, ὅτι μὴ 
αὐτοῦ ἐνεργήσαντος. Εἰ δὲ μή, οὐκ ἔσται ἡ πρώτη ἐνέργεια  
ὁ νοῦς· οὐ γὰρ οἷον προυθυμήθη νοῦν γενέσθαι, εἶτα ἐγένετο 
νοῦς τῆς προθυμίας μεταξὺ αὐτοῦ τε καὶ τοῦ γεννηθέντος 
νοῦ γενομένης· οὐδ’ αὖ ὅλως προυθυμήθη, οὕτω τε γὰρ ἦν  
ἀτελὴς καὶ ἡ προθυμία οὐκ εἶχεν ὅ τι προθυμηθῇ· οὐδ’ αὖ  
τὸ μὲν εἶχε τοῦ πράγματος, τὸ δὲ οὐκ εἶχεν· οὐδὲ γὰρ ἦν  
τι, πρὸς ὃ ἡ ἔκτασις. ’Αλλὰ δῆλον, ὅτι, εἴ τι ὑπέστη μετ’   
αὐτόν, μένοντος ἐκείνου ἐν τῷ αὐτῷ ἤθει ὑπέστη.  
Δεῖ οὖν, ἵνα τι ἄλλο ὑποστῇ, ἡσυχίαν ἄγειν ἐϕ’ ἑαυτοῦ   
πανταχοῦ ἐκεῖνο· εἰ δὲ μή, ἢ πρὸ τοῦ κινηθῆναι κινήσεται,  
καὶ πρὸ τοῦ νοῆσαι νοήσει, <ἢ> ἡ πρώτη ἐνέργεια αὐτοῦ  
ἀτελὴς ἔσται ὁρμὴ μόνον οὖσα. ’Επὶ τί οὖν ὡς ἀτυχοῦσά  
του ἐϕορμᾷ; Εἰ κατὰ λόγον θησόμεθα, τὴν μὲν ἀπ’ αὐτοῦ  
οἷον ῥυεῖσαν ἐνέργειαν ὡς ἀπὸ ἡλίου ϕῶς νοῦν θησόμεθα  
καὶ πᾶσαν τὴν νοητὴν ϕύσιν, αὐτὸν δὲ ἐπ’ ἄκρῳ τῷ νοητῷ  
ἑστηκότα βασιλεύειν ἐπ’ αὐτοῦ οὐκ ἐξώσαντα ἀπ’ αὐτοῦ τὸ  
ἐκϕανέν - ἢ ἄλλο ϕῶς πρὸ ϕωτὸς ποιήσομεν - ἐπιλάμ- 
πειν δὲ ἀεὶ μένοντα ἐπὶ τοῦ νοητοῦ. Οὐδὲ γὰρ ἀποτέτμηται  
τὸ ἀπ’ αὐτοῦ οὐδ’ αὖ ταὐτὸν αὐτῷ οὐδὲ τοιοῦτον οἷον μὴ  
οὐσία εἶναι οὐδ’ αὖ οἷον τυϕλὸν εἶναι, ἀλλ’ ὁρῶν καὶ γινῶ-
σκον ἑαυτὸ καὶ πρῶτον γινῶσκον. Τὸ δὲ ὥσπερ ἐπέκεινα 
νοῦ, οὕτως καὶ ἐπέκεινα γνώσεως, οὐδὲν δεόμενον ὥσπερ 
οὐδενός, οὕτως οὐδὲ τοῦ γινώσκειν· ἀλλ’ ἔστιν ἐν δευτέρᾳ 
ϕύσει τὸ γινώσκειν. ῝Εν γάρ τι καὶ τὸ γινώσκειν· τὸ δέ
ἐστιν ἄνευ  τοῦ “τὶ” ἕν· εἰ γὰρ τὶ ἕν, οὐκ ἂν αὐτοέν·
τὸ γὰρ “αὐτὸ” πρὸ τοῦ “τὶ”.   
@C[13]
Διὸ καὶ ἄρρητον τῇ ἀληθείᾳ· ὅ τι γὰρ ἂν εἴπῃς, τὶ  
ἐρεῖς. ’Αλλὰ τὸ “ἐπέκεινα πάντων καὶ ἐπέκεινα τοῦ σεμνο- 
τάτου νοῦ” ἐν τοῖς πᾶσι μόνον ἀληθὲς οὐκ ὄνομα ὂν αὐτοῦ  
ἀλλ’ ὅτι οὔτε τι τῶν πάντων οὔτε ὄνομα αὐτοῦ, ὅτι  
μηδὲν κατ’ αὐτοῦ· ἀλλ’ ὡς ἐνδέχεται, ἡμῖν αὐτοῖς σημαίνειν  
ἐπιχειροῦμεν περὶ αὐτοῦ. ’Αλλ’ ὅταν ἀπορῶμεν “ἀναίσθητον  
οὖν ἑαυτοῦ καὶ οὐδὲ παρακολουθοῦν ἑαυτῷ οὐδὲ οἶδεν  
αὐτό”, ἐκεῖνο χρὴ ἐνθυμεῖσθαι, ὅτι ταῦτα λέγοντες ἑαυτοὺς  
περιτρέπομεν ἐπὶ τἀναντία. Πολὺ γὰρ αὐτὸ ποιοῦμεν 
γνωστὸν καὶ γνῶσιν ποιοῦντες καὶ διδόντες νοεῖν δεῖσθαι 
τοῦ νοεῖν ποιοῦμεν· κἂν σὺν αὐτῷ τὸ νοεῖν ᾖ, περιττὸν 
ἔσται αὐτῷ τὸ νοεῖν. Κινδυνεύει γὰρ ὅλως τὸ νοεῖν πολλῶν  
εἰς ταὐτὸ συνελθόντων συναίσθησις εἶναι τοῦ ὅλου, ὅταν  
αὐτό τι ἑαυτὸ νοῇ, ὃ δὴ καὶ κυρίως ἐστὶ νοεῖν· ἓν δὲ  
ἕκαστον αὐτό τί ἐστι καὶ οὐδὲν ζητεῖ· εἰ δὲ τοῦ ἔξω ἔσται  
ἡ νόησις, ἐνδεές τε ἔσται καὶ οὐ κυρίως τὸ νοεῖν. Τὸ δὲ  
πάντη ἁπλοῦν καὶ αὔταρκες ὄντως οὐδὲν δεῖται· τὸ δὲ  
δευτέρως αὔταρκες, δεόμενον δὲ ἑαυτοῦ, τοῦτο δεῖται τοῦ  
νοεῖν ἑαυτό· καὶ τὸ ἐνδεὲς πρὸς αὐτὸ ὂν τῷ ὅλῳ πεποίηκε  
τὸ αὔταρκες ἱκανὸν ἐξ ἁπάντων γενόμενον, συνὸν ἑαυτῷ,  
καὶ εἰς αὐτὸ νεῦον. ’Επεὶ καὶ ἡ συναίσθησις πολλοῦ τινος  
αἴσθησίς ἐστι· καὶ μαρτυρεῖ καὶ τοὔνομα. Καὶ ἡ νόησις  
προτέρα οὖσα εἴσω εἰς αὐτὸν ἐπιστρέϕει δηλονότι πολὺν  
ὄντα· καὶ γὰρ ἐὰν αὐτὸ τοῦτο μόνον εἴπῃ “ὄν εἰμι”, ὡς   
ἐξευρὼν λέγει καὶ εἰκότως λέγει, τὸ γὰρ ὂν πολύ ἐστιν·  
ἐπεί, ὅταν ὡς εἰς ἁπλοῦν ἐπιβάλῃ καὶ εἴπῃ “ὄν εἰμι”, οὐκ  
ἔτυχεν οὔτε αὐτοῦ οὔτε τοῦ ὄντος. Οὐ γὰρ ὡς λίθον λέγει  
τὸ ὄν, ὅταν ἀληθεύῃ, ἀλλ’ εἴρηκε μιᾷ ῥήσει πολλά. Τὸ  
γὰρ εἶναι τοῦτο, ὅπερ ὄντως εἶναι καὶ μὴ ἴχνος ἔχον τοῦ  
ὄντος λέγεται, ὃ οὐδὲ ὂν διὰ τοῦτο λέγοιτ’ ἄν, ὥσπερ εἰκὼν  
πρὸς ἀρχέτυπον, πολλὰ ἔχει. Τί οὖν; ῞Εκαστον αὐτῶν οὐ  
νοηθήσεται; ῍Η ἔρημον καὶ μόνον ἐὰν ἐθελήσῃς λαβεῖν,  
οὐ νοήσεις· ἀλλ’ αὐτὸ τὸ εἶναι ἐν αὐτῷ πολύ ἐστι, κἂν ἄλλο  
τι εἴπῃς, ἔχει τὸ εἶναι. Εἰ δὲ τοῦτο, εἴ τί ἐστιν ἁπλούστατον  
ἁπάντων, οὐχ ἕξει νόησιν αὐτοῦ· εἰ γὰρ ἕξει, τῷ πολὺ  
εἶναι ἕξει. Οὔτ’ οὖν αὐτὸ νοεῖν οὔτ’ ἔστι νόησις αὐτοῦ.  
@C[14]
Πῶς οὖν ἡμεῖς λέγομεν περὶ αὐτοῦ; ῍Η λέγομεν  
μέν τι περὶ αὐτοῦ, οὐ μὴν αὐτὸ λέγομεν οὐδὲ γνῶσιν οὐδὲ  
νόησιν ἔχομεν αὐτοῦ. Πῶς οὖν λέγομεν περὶ αὐτοῦ, εἰ μὴ  
αὐτὸ ἔχομεν; ῎Η, εἰ μὴ ἔχομεν τῇ γνώσει, καὶ παντελῶς 
οὐκ ἔχομεν; ’Αλλ’ οὕτως ἔχομεν, ὥστε περὶ αὐτοῦ μὲν  
λέγειν, αὐτὸ δὲ μὴ λέγειν. Καὶ γὰρ λέγομεν, ὃ μὴ ἔστιν·  
ὃ δέ ἐστιν, οὐ λέγομεν· ὥστε ἐκ τῶν ὕστερον περὶ αὐτοῦ  
λέγομεν. ῎Εχειν δὲ οὐ κωλυόμεθα, κἂν μὴ λέγωμεν. ’Αλλ’  
ὥσπερ οἱ ἐνθουσιῶντες καὶ κάτοχοι γενόμενοι ἐπὶ τοσοῦτον  
κἂν εἰδεῖεν, ὅτι ἔχουσι μεῖζον ἐν αὐτοῖς, κἂν μὴ εἰδῶσιν ὅ  
τι, ἐξ ὧν δὲ κεκίνηνται καὶ λέγουσιν, ἐκ τούτων αἴσθησίν  
τινα τοῦ κινήσαντος λαμβάνουσιν ἑτέρων ὄντων τοῦ κινή-  
σαντος, οὕτω καὶ ἡμεῖς κινδυνεύομεν ἔχειν πρὸς ἐκεῖνο,  
ὅταν νοῦν καθαρὸν ἔχωμεν, χρώμενοι, ὡς οὗτός ἐστιν ὁ  
ἔνδον νοῦς, ὁ δοὺς οὐσίαν καὶ τὰ ἄλλα, ὅσα τούτου τοῦ 
στοίχου, αὐτὸς δὲ οἷος ἄρα, ὡς οὐ ταῦτα, ἀλλά τι κρεῖττον  
τούτου, ὃ λέγομεν “ὄν”, ἀλλὰ καὶ πλέον καὶ μεῖζον ἢ 
λεγόμενον, ὅτι καὶ αὐτὸς κρείττων λόγου καὶ νοῦ καὶ 
αἰσθήσεως, παρασχὼν ταῦτα, οὐκ αὐτὸς ὢν ταῦτα.  
@C[15]
’Αλλὰ πῶς παρασχών; ῍Η τῷ ἔχειν <ἢ τῷ μὴ
ἔχειν>. ’Αλλ’ ἃ μὴ ἔχει, πῶς παρέσχεν; ’Αλλ’ εἰ μὲν ἔχων, 
οὐχ ἁπλοῦς· εἰ δὲ μὴ ἔχων, πῶς ἐξ αὐτοῦ τὸ πλῆθος; ῝Εν 
μὲν γὰρ ἐξ αὐτοῦ ἁπλοῦν τάχ’ ἄν τις δοίη - καίτοι καὶ  
τοῦτο ζητηθείη ἄν, πῶς ἐκ τοῦ πάντη ἑνός· ἀλλ’ ὅμως δὲ 
ἔστιν εἰπεῖν οἷον ἐκ ϕωτὸς τὴν ἐξ αὐτοῦ περίλαμψιν - πῶς 
δὲ πολλά; ῍Η οὐ ταὐτὸν ἔμελλε τὸ ἐξ ἐκείνου ἐκείνῳ. Εἰ  
οὖν μὴ ταὐτόν, οὐδέ γε βέλτιον· τί γὰρ ἂν τοῦ ἑνὸς βέλτιον  
ἢ ἐπέκεινα ὅλως; Χεῖρον ἄρα· τοῦτο δέ ἐστιν ἐνδεέστερον.  
Τί οὖν ἐνδεέστερον τοῦ ἑνός; ῍Η τὸ μὴ ἕν· πολλὰ ἄρα· 
ἐϕιέμενον δὲ ὅμως τοῦ ἑνός· ἓν ἄρα πολλά. Πᾶν γὰρ τὸ μὴ  
ἓν τῷ ἓν σῴζεται καὶ ἔστιν, ὅπερ ἐστί, τούτῳ· μὴ γὰρ ἓν  
γενόμενον, κἂν ἐκ πολλῶν ᾖ, οὔπω ἐστὶν ὅ τι εἴποι τις  
αὐτό· κἂν ἕκαστον ἔχῃ λέγειν τις ὅ ἐστι, τῷ ἓν ἕκαστον  
αὐτῶν εἶναι λέγει καὶ τὸ αὐτό· ἔτι δὲ τὸ μὴ πολλὰ   
ἔχον ἐν ἑαυτῷ ἤδη οὐ μετουσίᾳ ἑνὸς ἕν, ἀλλὰ αὐτὸ ἕν, οὐ 
κατ’ ἄλλου, ἀλλ’ ὅτι τοῦτο, παρ’ οὗ πως καὶ τὰ ἄλλα, τὰ 
μὲν τῷ ἐγγύς, τὰ [δὲ] τῷ πόρρω. ’Επεὶ δὲ τὸ μετ’ αὐτὸ 
καὶ ὅτι μετ’ αὐτὸ δῆλον ποιεῖ τῷ τὸ πλῆθος αὐτοῦ ἓν παν-
ταχοῦ εἶναι· καὶ γὰρ πλῆθος ὂν ὅμως ἐν τῷ αὐτῷ καὶ δια-
κρῖναι οὐκ ἂν ἔχοις, ὅτι ὁμοῦ πάντα· ἐπεὶ καὶ ἕκαστον τῶν 
ἐξ αὐτοῦ, ἕως ζωῆς μετέχει, ἓν πολλά· ἀδυνατεῖ γὰρ δεῖξαι  
αὐτὸ ἓν πάντα. Αὐτὸ δὲ ἐκεῖνο ἓν πάντα, ὅτι μεγάλην 
ἀρχήν· ἀρχὴ γὰρ ἓν ὄντως καὶ ἀληθῶς ἕν· τὸ δὲ μετὰ τὴν 
ἀρχὴν ὧδέ πως ἐπιβρίσαντος τοῦ ἑνὸς πάντα μετέχον τοῦ 
ἕν, καὶ ὁτιοῦν αὐτοῦ πάντα αὖ καὶ ἕν. Τίνα οὖν πάντα; ῍Η  
ὧν ἀρχὴ ἐκεῖνο. Πῶς δὲ ἐκεῖνο ἀρχὴ τῶν πάντων;  
῏Αρα, ὅτι αὐτὰ σῴζει ἓν ἕκαστον αὐτῶν ποιήσασα εἶναι;  
῍Η καὶ ὅτι ὑπέστησεν αὐτά. Πῶς δή; ῍Η τῷ πρότερον 
ἔχειν αὐτά. ’Αλλ’ εἴρηται, ὅτι πλῆθος οὕτως ἔσται.  
’Αλλ’ ἄρα οὕτως εἶχεν ὡς μὴ διακεκριμένα· τὰ δ’ ἐν τῷ  
δευτέρῳ διεκέκριτο τῷ λόγῳ. ’Ενέργεια γὰρ ἤδη· τὸ δὲ  
δύναμις πάντων. ’Αλλὰ τίς ὁ τρόπος τῆς δυνάμεως; Οὐ  
γὰρ ὡς ἡ ὕλη δυνάμει λέγεται, ὅτι δέχεται· πάσχει γάρ·  
ἀλλ’ οὗτος ἀντιτεταγμένως τῷ ποιεῖν. Πῶς οὖν ποιεῖ ἃ  
μὴ ἔχει; Οὐ γὰρ ὡς ἔτυχε· μηδ’ ἐνθυμηθεὶς ὃ ποιήσει,  
ποιήσει ὅμως. Εἴρηται μὲν οὖν, ὅτι, εἴ τι ἐκ τοῦ ἑνός,  
ἄλλο δεῖ παρ’ αὐτό· ἄλλο δὲ ὂν οὐχ ἕν· τοῦτο γὰρ ἦν   
ἐκεῖνο. Εἰ δὲ μὴ ἕν, δύο δέ, ἀνάγκη ἤδη καὶ πλῆθος εἶναι·  
καὶ γὰρ ἕτερον καὶ ταὐτὸν ἤδη καὶ ποιὸν καὶ τὰ ἄλλα. Καὶ  
ὅτι μὲν δὴ μὴ ἓν τὸ ἐκείνου, δεδειγμένον ἂν εἴη· ὅτι δὲ  
πλῆθος καὶ πλῆθος τοιοῦτον, οἷον ἐν τῷ μετ’ αὐτὸ θεωρεῖ-  
ται, ἀπορῆσαι ἄξιον· καὶ ἡ ἀνάγκη δὲ τοῦ μετ’ αὐτὸ ἔτι
ζητητέα.  
@C[16]
῞Οτι μὲν οὖν δεῖ τι εἶναι τὸ μετὰ τὸ πρῶτον, ἀλλα- 
χοῦ εἴρηται, καὶ ὅλως, ὅτι δύναμίς ἐστι καὶ ἀμήχανος  
δύναμις, καὶ τοῦτο, ὅτι ἐκ τῶν ἄλλων ἁπάντων πιστωτέον,  
ὅτι μηδέν ἐστι μηδὲ τῶν ἐσχάτων, ὃ μὴ δύναμιν εἰς τὸ  
γεννᾶν ἔχει. ’Εκεῖνα δὲ νῦν λεκτέον, ὡς, ἐπειδὴ ἐν τοῖς  
γεννωμένοις οὐκ ἔστι πρὸς τὸ ἄνω, ἀλλὰ πρὸς τὸ κάτω  
χωρεῖν καὶ μᾶλλον εἰς πλῆθος ἰέναι, καὶ ἡ ἀρχὴ ἑκάστων  
ἁπλουστέρα ἢ αὐτά. Κόσμον τοίνυν τὸ ποιῆσαν αἰσθητὸν  
οὐκ ἂν εἴη κόσμος αἰσθητὸς αὐτό, ἀλλὰ νοῦς καὶ κόσμος  
νοητός· καὶ τὸ πρὸ τούτου τοίνυν τὸ γεννῆσαν αὐτὸ οὔτε  
νοῦς οὔτε κόσμος νοητός, ἁπλούστερον δὲ νοῦ καὶ ἁπλού- 
στερον κόσμου νοητοῦ. Οὐ γὰρ ἐκ πολλοῦ πολύ, ἀλλὰ τὸ  
πολὺ τοῦτο ἐξ οὐ πολλοῦ· εἰ γὰρ καὶ αὐτὸ πολύ, οὐκ ἀρχὴ  
τοῦτο, ἀλλ’ ἄλλο πρὸ τούτου. Συστῆναι οὖν δεῖ εἰς ἓν ὄν- 
τως παντὸς πλήθους ἔξω καὶ ἁπλότητος ἡστινοσοῦν, εἴπερ  
ὄντως ἁπλοῦν. ’Αλλὰ πῶς τὸ γενόμενον ἐξ αὐτοῦ λόγος  
πολὺς καὶ πᾶς, τὸ δὲ ἦν δηλονότι οὐ λόγος; Εἰ δὲ μὴ τοῦτο  
ἦν, πῶς οὖν οὐκ ἐκ λόγου λόγος; Καὶ πῶς τὸ ἀγαθοει- 
δὲς ἐξ ἀγαθοῦ; Τί γὰρ ἔχον ἑαυτοῦ ἀγαθοειδὲς λέγεται;   
῏Αρ’ ἔχον τὸ κατὰ τὰ αὐτὰ καὶ ὡσαύτως; Καὶ τί ταῦτα  
πρὸς τὸ ἀγαθόν; Τὸ γὰρ ὡσαύτως ζητοῦμεν ὂν τῶν ἀγα- 
θῶν. ῍Η πρότερον ἐκεῖνο, οὗ μὴ ἐξίστασθαι δεήσει, ὅτι 
ἀγαθόν· εἰ δὲ μή, βέλτιον ἀποστῆναι. ῏Αρ’ οὖν τὸ ζῆν ὡσαύτως  
μένοντα ἐπὶ τούτου ἑκουσίως; Εἰ οὖν ἀγαπητὸν τούτῳ
τὸ ζῆν, δῆλον ὅτι οὐδὲν ζητεῖ· ἔοικε τοίνυν διὰ τοῦτο τὸ  
ὡσαύτως, ὅτι ἀρκεῖ τὰ παρόντα. ’Αλλὰ πάντων ἤδη 
παρόντων τούτῳ ἀγαπητὸν τὸ ζῆν καὶ δὴ οὕτω παρόντων,
οὐχ ὡς ἄλλων ὄντων αὐτοῦ. Εἰ δ’ ἡ πᾶσα ζωὴ τούτῳ καὶ 
ζωὴ ἐναργής, καὶ τελεία πᾶσα ἐν τούτῳ ψυχὴ καὶ πᾶς νοῦς,  
καὶ οὐδὲν αὐτῷ οὔτε ζωῆς οὔτε νοῦ ἀποστατεῖ. Αὐτάρκης  
οὖν ἑαυτῷ καὶ οὐδὲν ζητεῖ· εἰ δὲ μηδὲν ζητεῖ, ἔχει ἐν  
ἑαυτῷ ὃ ἐζήτησεν ἄν, εἰ μὴ παρῆν. ῎Εχει οὖν ἐν ἑαυτῷ τὸ  
ἀγαθὸν ἢ τοιοῦτον ὄν, ὃ δὴ ζωὴν καὶ νοῦν εἴπομεν, ἢ ἄλλο  
τι συμβεβηκὸς τούτοις. ’Αλλ’ εἰ τοῦτο τὸ ἀγαθόν, οὐδὲν ἂν  
εἴη ἐπέκεινα τούτων. Εἰ δὲ ἔστιν ἐκεῖνο, δηλονότι ζωὴ  
πρὸς ἐκεῖνο τούτῳ ἐξημμένη ἐκείνου καὶ τὴν ὑπόστασιν  
ἔχουσα ἐξ ἐκείνου καὶ πρὸς ἐκεῖνο ζῶσα· ἐκεῖνο γὰρ αὐτοῦ  
ἀρχή. Δεῖ τοίνυν ἐκεῖνο ζωῆς εἶναι κρεῖσσον καὶ νοῦ· οὕτω  
γὰρ ἐπιστρέψει πρὸς ἐκεῖνο καὶ τὴν ζωὴν τὴν ἐν αὐτῷ,  
μίμημά τι τοῦ ἐν ἐκείνῳ ὄντος, καθὸ τοῦτο ζῇ, καὶ τὸν  
νοῦν τὸν ἐν τούτῳ, μίμημά τι τοῦ ἐν ἐκείνῳ ὄντος, ὅ τι  
δήποτέ ἐστι τοῦτο.  
@C[17]
Τί οὖν ἐστι κρεῖττον ζωῆς ἐμϕρονεστάτου καὶ  
ἀπταίστου καὶ ἀναμαρτήτου καὶ νοῦ πάντα ἔχοντος καὶ  
ζωῆς πάσης καὶ νοῦ παντός; ’Εὰν οὖν λέγωμεν “τὸ ποιῆ-  
σαν ταῦτα,” καὶ πῶς ποιῆσαν; Καί, μὴ ϕανῇ τι κρεῖττον,  
οὐκ ἄπεισιν ὁ λογισμὸς ἐπ’ ἄλλο, ἀλλὰ στήσεται αὐτοῦ.  
’Αλλὰ δεῖ ἀναβῆναι διά γε ἄλλα πολλὰ καὶ ὅτι τούτῳ  
τὸ αὔταρκες ἐκ πάντων ἔξω ἐστίν· ἕκαστον δὲ αὐτῶν δη- 
λονότι ἐνδεές· καὶ ὅτι ἕκαστον [τοῦ αὐτοῦ ἑνὸς] μετείληϕε  
καὶ μετέχει <τοῦ αὐτοῦ> ἑνός, οὐκ αὐτὸ ἕν. Τί οὖν τὸ οὗ 
μετέχει, ὃ ποιεῖ αὐτὸ καὶ εἶναι καὶ ὁμοῦ τὰ πάντα; ’Αλλ’ 
εἰ ποιεῖ ἕκαστον εἶναι καὶ τῇ ἑνὸς παρουσίᾳ αὔταρκες τὸ
πλῆθος αὐτοῦ καὶ αὐτός, δηλονότι ποιητικὸν οὐσίας καὶ 
αὐταρκείας ἐκεῖνο αὐτὸ οὐκ ὂν οὐσία, ἀλλ’ ἐπέκεινα 
ταύτης καὶ ἐπέκεινα αὐταρκείας.  
’Αρκεῖ οὖν ταῦτα λέγοντας ἀπαλλαχθῆναι; ῍Η ἔτι ἡ 
ψυχὴ ὠδίνει καὶ μᾶλλον. ῎Ισως οὖν χρὴ αὐτὴν ἤδη γεννῆ- 
σαι ἀίξασαν πρὸς αὐτὸ πληρωθεῖσαν ὠδίνων. Οὐ μὴν ἀλλὰ  
πάλιν ἐπᾳστέον, εἴ ποθέν τινα πρὸς τὴν ὠδῖνα ἐπῳδὴν  
εὕροιμεν. Τάχα δὲ καὶ ἐκ τῶν ἤδη λεχθέντων, εἰ πολλάκις  
τις ἐπᾴδοι, γένοιτο. Τίς οὖν ὥσπερ καινὴ ἐπῳδὴ ἄλλη;  
’Επιθέουσα γὰρ πᾶσι τοῖς ἀληθέσι καὶ ὧν μετέχομεν  
ἀληθῶν ὅμως ἐκϕεύγει, εἴ τις βούλοιτο εἰπεῖν καὶ διανοη- 
θῆναι, ἐπείπερ δεῖ τὴν διάνοιαν, ἵνα τι εἴπῃ, ἄλλο καὶ  
ἄλλο λαβεῖν· οὕτω γὰρ καὶ διέξοδος· ἐν δὲ πάντη ἁπλῷ  
διέξοδος τίς ἐστιν; ’Αλλ’ ἀρκεῖ κἂν νοερῶς ἐϕάψασθαι·  
ἐϕαψάμενον δέ, ὅτε ἐϕάπτεται, πάντη μηδὲν μήτε δύνα-
σθαι μήτε σχολὴν ἄγειν λέγειν, ὕστερον δὲ περὶ αὐτοῦ  
συλλογίζεσθαι. Τότε δὲ χρὴ ἑωρακέναι πιστεύειν, ὅταν ἡ  
ψυχὴ ἐξαίϕνης ϕῶς λάβῃ· τοῦτο γάρ [τοῦτο τὸ ϕῶς] παρ’  
αὐτοῦ καὶ αὐτός· καὶ τότε χρὴ νομίζειν παρεῖναι, ὅταν  
ὥσπερ θεὸς ἄλλος [ὅταν] εἰς οἶκον καλοῦντός τινος ἐλθὼν  
ϕωτίσῃ· ἢ μηδ’ ἐλθὼν οὐκ ἐϕώτισεν. Οὕτω τοι καὶ ψυχὴ 
ἀϕώτιστος ἄθεος ἐκείνου· ϕωτισθεῖσα δὲ ἔχει, ὃ ἐζήτει, 
καὶ τοῦτο τὸ τέλος τἀληθινὸν ψυχῇ, ἐϕάψασθαι ϕωτὸς 
ἐκείνου καὶ αὐτῷ αὐτὸ θεάσασθαι, οὐκ ἄλλου ϕωτί, ἀλλ’
αὐτό, δι’ οὗ καὶ ὁρᾷ. Δι’ οὗ γὰρ ἐϕωτίσθη, τοῦτό ἐστιν, ὃ 
δεῖ θεάσασθαι· οὐδὲ γὰρ ἥλιον διὰ ϕωτὸς ἄλλου. Πῶς ἂν 
οὖν τοῦτο γένοιτο; ῎Αϕελε πάντα.   
@T[4]
@C[1]
Εἴ τι ἔστι μετὰ τὸ πρῶτον, ἀνάγκη ἐξ ἐκείνου εἶναι  
ἢ εὐθὺς ἢ τὴν ἀναγωγὴν ἐπ’ ἐκεῖνο διὰ τῶν μεταξὺ ἔχειν,  
καὶ τάξιν εἶναι δευτέρων καὶ τρίτων, τοῦ μὲν ἐπὶ τὸ πρῶ- 
τον τοῦ δευτέρου ἀναγομένου, τοῦ δὲ τρίτου ἐπὶ τὸ δεύτε-
ρον. Δεῖ μὲν γάρ τι πρὸ πάντων εἶναι ἁπλοῦν, τοῦτο καὶ  
πάντων ἕτερον τῶν μετ’ αὐτό, ἐϕ’ ἑαυτοῦ ὄν, οὐ μεμιγμέ- 
νον τοῖς ἀπ’ αὐτοῦ, καὶ πάλιν ἕτερον τρόπον τοῖς ἄλλοις παρ-
εῖναι δυνάμενον, ὂν ὄντως ἕν, οὐχ ἕτερον ὄν, εἶτα ἕν, καθ’
οὗ ψεῦδος καὶ τὸ ἓν εἶναι, οὗ μὴ λόγος μηδὲ ἐπιστήμη,  
ὃ δὴ καὶ ἐπέκεινα λέγεται εἶναι οὐσίας - εἰ γὰρ μὴ  
ἁπλοῦν ἔσται συμβάσεως ἔξω πάσης καὶ συνθέσεως καὶ  
ὄντως ἕν, οὐκ ἂν ἀρχὴ εἴη - αὐταρκέστατόν τε τῷ ἁπλοῦν  
εἶναι καὶ πρῶτον ἁπάντων· τὸ γὰρ τὸ μὴ πρῶτον ἐν-
δεὲς τοῦ πρὸ αὐτοῦ, τό τε μὴ ἁπλοῦν τῶν ἐν αὐτῷ ἁπλῶν 
δεόμενον, ἵν’ ᾖ ἐξ ἐκείνων. Τὸ δὴ τοιοῦτον ἓν μόνον δεῖ 
εἶναι· ἄλλο γὰρ εἰ εἴη τοιοῦτον, ἓν ἂν εἴη τὰ ἄμϕω. Οὐ γὰρ  
δὴ σώματα λέγομεν δύο, ἢ τὸ ἓν πρῶτον σῶμα. Οὐδὲν γὰρ 
ἁπλοῦν σῶμα, γινόμενόν τε τὸ σῶμα, ἀλλ’ οὐκ ἀρχή· ἡ δὲ 
ἀρχὴ ἀγένητος· μὴ σωματικὴ δὲ οὖσα, ἀλλ’ ὄντως μία, 
ἐκεῖνο ἂν εἴη τὸ πρῶτον. Εἰ ἄρα ἕτερόν τι μετὰ τὸ πρῶτον 
εἴη, οὐκ ἂν ἔτι ἁπλοῦν εἴη· ἓν ἄρα πολλὰ ἔσται. Πόθεν οὖν 
τοῦτο; ’Απὸ τοῦ πρώτου· οὐ γὰρ δὴ κατὰ συντυχίαν, οὐδ’ 
ἂν ἔτι ἐκεῖνο πάντων ἀρχή. Πῶς οὖν ἀπὸ τοῦ πρώτου; Εἰ 
τέλεόν ἐστι τὸ πρῶτον καὶ πάντων τελεώτατον καὶ δύνα-
μις ἡ πρώτη, δεῖ πάντων τῶν ὄντων δυνατώτατον εἶναι, 
καὶ τὰς ἄλλας δυνάμεις καθόσον δύνανται μιμεῖσθαι ἐκεῖνο. 
῞Ο τι δ’ ἂν τῶν ἄλλων εἰς τελείωσιν ἴῃ, ὁρῶμεν γεννῶν 
καὶ οὐκ ἀνεχόμενον ἐϕ’ ἑαυτοῦ μένειν, ἀλλ’ ἕτερον ποιοῦν, 
οὐ μόνον ὅ τι ἂν προαίρεσιν ἔχῃ, ἀλλὰ καὶ ὅσα ϕύει ἄνευ 
προαιρέσεως, καὶ τὰ ἄψυχα δὲ μεταδιδόντα ἑαυτῶν καθό-
σον δύναται· οἷον τὸ πῦρ θερμαίνει, καὶ ψύχει ἡ χιών, καὶ  
τὰ ϕάρμακα δὲ εἰς ἄλλο ἐργάζεται οἷον αὐτά - πάντα  
τὴν ἀρχὴν κατὰ δύναμιν ἀπομιμούμενα εἰς ἀιδιότητά τε  
καὶ ἀγαθότητα. Πῶς οὖν τὸ τελεώτατον καὶ τὸ πρῶτον  
ἀγαθὸν ἐν αὑτῷ σταίη ὥσπερ ϕθονῆσαν ἑαυτοῦ ἢ ἀδυνα- 
τῆσαν, ἡ πάντων δύναμις; Πῶς δ’ ἂν ἔτι ἀρχὴ εἴη;  
Δεῖ δή τι καὶ ἀπ’ αὐτοῦ γενέσθαι, εἴπερ ἔσται τι καὶ  
τῶν ἄλλων παρ’ αὐτοῦ γε ὑποστάντων· ὅτι μὲν γὰρ ἀπ’  
αὐτοῦ, ἀνάγκη. [Δεῖ δὴ καὶ τιμιώτατον εἶναι τὸ γεννῶν   
τὰ ἐϕεξῆς·] δεῖ δὴ καὶ τιμιώτατον εἶναι τὸ γεννώμενον καὶ  
δεύτερον ἐκείνου τῶν ἄλλων ἄμεινον εἶναι.  
@C[2]
Εἰ μὲν οὖν αὐτὸ νοῦς ἦν τὸ γεννῶν, νοῦ ἐνδεέστερον,  
προσεχέστερον δὲ νῷ καὶ ὅμοιον δεῖ εἶναι· ἐπεὶ δὲ ἐπέκεινα  
νοῦ τὸ γεννῶν, νοῦν εἶναι ἀνάγκη. Διὰ τί δὲ οὐ νοῦς, οὗ  
ἐνέργειά ἐστι νόησις; Νόησις δὲ τὸ νοητὸν ὁρῶσα καὶ πρὸς  
τοῦτο ἐπιστραϕεῖσα καὶ ἀπ’ ἐκείνου οἷον ἀποτελουμένη  
[καὶ τελειουμένη], ἀόριστος μὲν αὐτὴ ὥσπερ ὄψις, ὁριζο- 
μένη δὲ ὑπὸ τοῦ νοητοῦ. Διὸ καὶ εἴρηται· ἐκ τῆς ἀορίστου
δυάδος καὶ τοῦ ἑνὸς τὰ εἴδη καὶ οἱ ἀριθμοί· τοῦτο γὰρ ὁ 
νοῦς. Διὸ οὐχ ἁπλοῦς, ἀλλὰ πολλά, σύνθεσίν τε ἐμϕαίνων, 
νοητὴν μέντοι, καὶ πολλὰ ὁρῶν ἤδη. ῎Εστι μὲν οὖν καὶ αὐτὸς 
νοητόν, ἀλλὰ καὶ νοῶν· διὸ δύο ἤδη. ῎Εστι δὲ καὶ ἄλλο τῷ 
μετ’ αὐτὸ νοητόν. ’Αλλὰ πῶς ἀπὸ τοῦ νοητοῦ ὁ νοῦς οὗτος; 
Τὸ νοητὸν ἐϕ’ ἑαυτοῦ μένον καὶ οὐκ ὂν ἐνδεές, ὥσπερ τὸ 
ὁρῶν καὶ τὸ νοοῦν - ἐνδεὲς δὲ λέγω τὸ νοοῦν ὡς πρὸς ἐ-
κεῖνο - οὐκ ἔστιν οἷον ἀναίσθητον, ἀλλ’ ἔστιν αὐτοῦ πάντα
ἐν αὐτῷ καὶ σὺν αὐτῷ, πάντη διακριτικὸν ἑαυτοῦ, ζωὴ 
ἐν αὐτῷ καὶ πάντα ἐν αὐτῷ, καὶ ἡ κατανόησις αὐτοῦ αὐτὸ  
οἱονεὶ συναισθήσει οὖσα ἐν στάσει ἀιδίῳ καὶ νοήσει ἑτέρως   
ἢ κατὰ τὴν νοῦ νόησιν. Εἴ τι οὖν μένοντος αὐτοῦ ἐν αὐτῷ  
γίνεται, ἀπ’ αὐτοῦ τοῦτο γίνεται, ὅταν ἐκεῖνο μάλιστα ᾖ  
ὅ ἐστι. Μένοντος οὖν αὐτοῦ ἐν τῷ οἰκείῳ ἤθει ἐξ αὐ- 
τοῦ μὲν τὸ γινόμενον γίνεται, μένοντος δὲ γίνεται. ’Επεὶ  
οὖν ἐκεῖνο μένει νοητόν, τὸ γινόμενον γίνεται νόησις· νόη- 
σις δὲ οὖσα καὶ νοοῦσα ἀϕ’ οὗ ἐγένετο - ἄλλο γὰρ οὐκ  
ἔχει - νοῦς γίγνεται, ἄλλο οἷον νοητὸν καὶ οἷον ἐκεῖνο καὶ 
μίμημα καὶ εἴδωλον ἐκείνου. ’Αλλὰ πῶς μένοντος ἐκείνου 
γίνεται; ’Ενέργεια ἡ μέν ἐστι τῆς οὐσίας, ἡ δ’ ἐκ τῆς οὐ-
σίας ἑκάστου· καὶ ἡ μὲν τῆς οὐσίας αὐτό ἐστιν ἐνέργεια 
ἕκαστον, ἡ δὲ ἀπ’ ἐκείνης, ἣν δεῖ παντὶ ἕπεσθαι ἐξ ἀνάγκης
ἑτέραν οὖσαν αὐτοῦ· οἷον καὶ ἐπὶ τοῦ πυρὸς ἡ μέν τίς ἐστι
συμπληροῦσα τὴν οὐσίαν θερμότης, ἡ δὲ ἀπ’ ἐκείνης ἤδη
γινομένη ἐνεργοῦντος ἐκείνου τὴν σύμϕυτον τῇ οὐσίᾳ ἐν τῷ  
μένειν πῦρ. Οὕτω δὴ κἀκεῖ· καὶ πολὺ πρότερον ἐκεῖ μένον- 
τος αὐτοῦ ἐν τῷ οἰκείῳ ἤθει ἐκ τῆς ἐν αὐτῷ τελειό- 
τητος καὶ συνούσης ἐνεργείας ἡ γεννηθεῖσα ἐνέργεια ὑπό- 
στασιν λαβοῦσα, ἅτε ἐκ μεγάλης δυνάμεως, μεγίστης μὲν  
οὖν ἁπασῶν, εἰς τὸ εἶναι καὶ οὐσίαν ἦλθεν· ἐκεῖνο γὰρ  
ἐπέκεινα οὐσίας ἦν. Καὶ ἐκεῖνο μὲν δύναμις πάντων,  
τὸ δὲ ἤδη τὰ πάντα. Εἰ δὲ τοῦτο τὰ πάντα, ἐκεῖνο ἐπέκεινα  
τῶν πάντων· ἐπέκεινα ἄρα οὐσίας· καὶ εἰ τὰ πάντα, πρὸ  
δὲ πάντων τὸ ἓν οὐ τὸ ἴσον ἔχον τοῖς πᾶσι, καὶ ταύτῃ δεῖ  
ἐπέκεινα εἶναι τῆς οὐσίας. Τοῦτο δὲ καὶ νοῦ· ἐπέκεινα ἄρα  
τι νοῦ. Τὸ γὰρ ὂν οὐ νεκρὸν οὐδὲ οὐ ζωὴ οὐδὲ οὐ νοοῦν· νοῦς  
δὴ καὶ ὂν ταὐτόν. Οὐ γὰρ τῶν πραγμάτων ὁ νοῦς - ὥσπερ   
ἡ αἴσθησις τῶν αἰσθητῶν-προόντων, ἀλλ’ αὐτὸς νοῦς  
τὰ πράγματα, εἴπερ μὴ εἴδη αὐτῶν κομίζεται. Πόθεν γάρ;  
’Αλλ’ ἐνταῦθα μετὰ τῶν πραγμάτων καὶ ταὐτὸν αὐτοῖς 
καὶ ἕν· καὶ ἡ ἐπιστήμη δὲ τῶν ἄνευ ὕλης τὰ πράγματα.   
@T[5]
@C[1]
Τὸν νοῦν, τὸν ἀληθῆ νοῦν καὶ ὄντως, ἆρ’ ἄν τις  
ϕαίη ψεύσεσθαί ποτε καὶ μὴ τὰ ὄντα δοξάσειν; Οὐδαμῶς.  
Πῶς γὰρ ἂν ἔτι νοῦς ἀνοηταίνων εἴη; Δεῖ ἄρα αὐτὸν ἀεὶ  
εἰδέναι καὶ μηδὲν ἐπιλαθέσθαι ποτέ, τὴν δὲ εἴδησιν αὐτῷ  
μήτε εἰκάζοντι εἶναι μήτε ἀμϕίβολον μηδ’ αὖ παρ’ ἄλλου  
οἷον ἀκούσαντι. Οὐ τοίνυν οὐδὲ δι’ ἀποδείξεως. Καὶ γὰρ 
εἴ τινά τις ϕαίη δι’ ἀποδείξεως, ἀλλ’ οὖν αὐτόθεν αὐτῷ  
ἐναργῆ τιν’ εἶναι. Καίτοι ὁ λόγος ϕησὶ πάντα· πῶς γὰρ 
καὶ διοριεῖ τις τά τε αὐτόθεν τά τε μή; ’Αλλ’ οὖν, ἃ συγχω- 
ροῦσιν αὐτόθεν, πόθεν ϕήσουσι τούτων τὸ ἐναργὲς αὐτῷ  
παρεῖναι; Πόθεν δὲ αὐτῷ πίστιν, ὅτι οὕτως ἔχει, παρέξε- 
ται; ’Επεὶ καὶ τὰ ἐπὶ τῆς αἰσθήσεως, ἃ δὴ δοκεῖ πίστιν  
ἔχειν ἐναργεστάτην, ἀπιστεῖται, μή ποτε οὐκ ἐν τοῖς  
ὑποκειμένοις, ἀλλ’ ἐν τοῖς πάθεσιν ἔχει τὴν δοκοῦσαν  
ὑπόστασιν καὶ νοῦ δεῖ ἢ διανοίας τῶν κρινούντων· ἐπεὶ   
καὶ συγκεχωρημένου ἐν τοῖς ὑποκειμένοις εἶναι αἰσθητοῖς,  
ὧν ἀντίληψιν ἡ αἴσθησις ποιήσεται, τό τε γινωσκόμενον 
δι’ αἰσθήσεως τοῦ πράγματος εἴδωλόν ἐστι καὶ οὐκ αὐτὸ
τὸ  πρᾶγμα ἡ αἴσθησις λαμβάνει· μένει γὰρ ἐκεῖνο ἔξω. ‘Ο 
δὴ νοῦς γινώσκων καὶ τὰ νοητὰ γινώσκων, εἰ μὲν ἕτερα 
ὄντα γινώσκει, πῶς μὲν ἂν συντύχοι αὐτοῖς; ’Ενδέχεται γὰρ  
μή, ὥστε ἐνδέχεται μὴ γινώσκειν ἢ τότε ὅτε συνέτυχε,  
καὶ οὐκ ἀεὶ ἕξει τὴν γνῶσιν. Εἰ δὲ συνεζεῦχθαι ϕήσουσι,  
τί τὸ συνεζεῦχθαι τοῦτο; ῎Επειτα καὶ αἱ νοήσεις τύποι  
ἔσονται· εἰ δὲ τοῦτο, καὶ ἐπακτοὶ καὶ πληγαί. Πῶς δὲ καὶ  
τυπώσεται, ἢ τίς τῶν τοιούτων ἡ μορϕή; Καὶ ἡ νόησις τοῦ  
ἔξω ὥσπερ ἡ αἴσθησις. Καὶ τί διοίσει ἢ τῷ σμικροτέρων  
ἀντιλαμβάνεσθαι; Πῶς δὲ καὶ γνώσεται, ὅτι ἀντελάβετο  
ὄντως; Πῶς δέ, ὅτι ἀγαθὸν τοῦτο ἢ ὅτι καλὸν ἢ 
δίκαιον; ῞Εκαστον γὰρ τούτων ἄλλο αὐτοῦ, καὶ οὐκ ἐν  
αὐτῷ αἱ τῆς κρίσεως ἀρχαί, αἷς πιστεύσει, ἀλλὰ καὶ αὗται  
ἔξω, καὶ ἡ ἀλήθεια ἐκεῖ. Εἶτα κἀκεῖνα ἀναίσθητα καὶ  
ἄμοιρα ζωῆς καὶ νοῦ, ἢ νοῦν ἔχει. Καὶ εἰ νοῦν ἔχει, ἅμα  
ἐνταῦθα ἄμϕω, καὶ τὸ ἀληθὲς ὡδί, καὶ ὁ πρῶτος νοῦς  
οὗτος, καὶ ἐπὶ τούτου ζητήσομεν, πῶς ἔχει ἡ ἐνταῦθα  
ἀλήθεια, καὶ τὸ νοητὸν καὶ ὁ νοῦς εἰ ἐν τῷ αὐτῷ μὲν καὶ  
ἅμα, δύο δὲ καὶ ἕτερα, ἢ πῶς; Εἰ δ’ ἀνόητα καὶ ἄνευ  
ζωῆς, τί ὄντα; Οὐ γὰρ δὴ προτάσεις οὐδὲ ἀξιώματα  
οὐδὲ λεκτά· ἤδη γὰρ ἂν καὶ αὐτὰ περὶ ἑτέρων λέγοι, καὶ  
οὐκ αὐτὰ τὰ ὄντα εἴη, οἷον τὸ δίκαιον καλόν, ἄλλου τοῦ 
δικαίου καὶ τοῦ καλοῦ ὄντος. Εἰ δ’ ἁπλᾶ ϕήσουσι,   
δίκαιον χωρὶς καὶ καλόν, πρῶτον μὲν οὐχ ἕν τι οὐδ’ ἐν ἑνὶ  
τὸ νοητὸν ἔσται, ἀλλὰ διεσπασμένον ἕκαστον. Καὶ ποῦ καὶ  
κατὰ τίνας διέσπασται τόπους; Πῶς δὲ αὐτοῖς συντεύξε- 
ται ὁ νοῦς περιθέων; Πῶς δὲ μενεῖ; ῍Η ἐν τῷ αὐτῷ πῶς  
μενεῖ; Τίνα δ’ ὅλως μορϕὴν ἢ τύπον ἕξει; Εἰ μὴ ὥσπερ  
ἀγάλματα ἐκκείμενα χρυσᾶ ἢ ἄλλης τινὸς ὕλης ὑπό τινος  
πλάστου ἢ γραϕέως πεποιημένα; ’Αλλ’ εἰ τοῦτο, ὁ θεωρῶν  
νοῦς αἴσθησις ἔσται. Διὰ τί δὲ τὸ μέν ἐστι τῶν τοιούτων  
δικαιοσύνη, τὸ δ’ ἄλλο τι; Μέγιστον δὲ πάντων ἐκεῖνο· εἰ  
γὰρ καὶ ὅτι μάλιστα δοίη τις ταῦτα ἔξω εἶναι καὶ τὸν  
νοῦν αὐτὰ οὕτως ἔχοντα θεωρεῖν, ἀναγκαῖον αὐτῷ μήτε τὸ  
ἀληθὲς αὐτῶν ἔχειν διεψεῦσθαί τε ἐν ἅπασιν οἷς θεωρεῖ.  
Τὰ μὲν γὰρ ἀληθινὰ ἂν εἴη ἐκεῖνα· θεωρήσει τοίνυν  
αὐτὰ οὐκ ἔχων αὐτά, εἴδωλα δὲ αὐτῶν ἐν τῇ γνώσει τῇ  
τοιαύτῃ λαβών. Τὸ τοίνυν ἀληθινὸν οὐκ ἔχων, εἴδωλα δὲ  
τοῦ ἀληθοῦς παρ’ αὐτῷ λαβὼν τὰ ψευδῆ ἕξει καὶ οὐδὲν  
ἀληθές. Εἰ μὲν οὖν εἰδήσει, ὅτι τὰ ψευδῆ ἔχει, ὁμολογήσει  
ἄμοιρος ἀληθείας εἶναι· εἰ δὲ καὶ τοῦτο ἀγνοήσει καὶ  
οἰήσεται τὸ ἀληθὲς ἔχειν οὐκ ἔχων, διπλάσιον ἐν αὐτῷ   
τὸ ψεῦδος γενόμενον πολὺ τῆς ἀληθείας αὐτὸν ἀποστήσει.  
Διὰ τοῦτο γὰρ καὶ ἐν ταῖς αἰσθήσεσιν, οἶμαι, οὐκ ἔνεστιν  
ἀλήθεια, ἀλλὰ δόξα, ὅτι παραδεχομένη καὶ διὰ τοῦτο δόξα  
οὖσα ἄλλο παραδέχεται ἄλλου ὄντος ἐκείνου, ἐξ οὗ τοῦτο  
ὃ παραδέχεται ἔχει. Εἰ οὖν μὴ ἀλήθεια ἐν τῷ νῷ, οὗτος  
μὲν ὁ τοιοῦτος νοῦς οὔτε ἀλήθεια ἔσται οὔτε ἀληθείᾳ νοῦς  
οὔτε ὅλως νοῦς ἔσται. ’Αλλ’ οὐδὲ ἄλλοθί που ἡ ἀλήθεια  
ἔσται.  
@C[2]
Οὐ τοίνυν δεῖ οὔτε ἔξω τὰ νοητὰ ζητεῖν, οὔτε τύ- 
πους ἐν τῷ νῷ τῶν ὄντων λέγειν εἶναι, οὔτε τῆς ἀληθείας  
ἀποστεροῦντας αὐτὸν ἀγνωσίαν τε τῶν νοητῶν ποιεῖν καὶ   
ἀνυπαρξίαν καὶ ἔτι αὐτὸν τὸν νοῦν ἀναιρεῖν. ’Αλλ’ εἴπερ  
καὶ γνῶσιν δεῖ καὶ ἀλήθειαν εἰσάγειν καὶ τὰ ὄντα τηρεῖν 
καὶ γνῶσιν τοῦ τί ἕκαστόν ἐστιν, ἀλλὰ μὴ τοῦ ποῖόν τι 
ἕκαστον, ἅτε εἴδωλον αὐτοῦ καὶ ἴχνος ἴσχοντας, ἀλλὰ μὴ 
αὐτὰ ἔχοντας καὶ συνόντας καὶ συγκραθέντας αὐτοῖς, τῷ 
ἀληθινῷ νῷ δοτέον τὰ πάντα. Οὕτω γὰρ ἂν καὶ εἰδείη, καὶ
ἀληθινῶς εἰδείη, καὶ οὐδ’ ἂν ἐπιλάθοιτο οὐδ’ ἂν περιέλθοι 
ζητῶν, καὶ ἡ ἀλήθεια ἐν αὐτῷ καὶ ἕδρα ἔσται τοῖς οὖσι καὶ
ζήσεται καὶ νοήσει. ῝Α δὴ πάντα περὶ τὴν μακαριωτάτην
ϕύσιν δεῖ ὑπάρχειν· ἢ ποῦ τὸ τίμιον καὶ σεμνὸν ἔσται; Καὶ
γὰρ αὖ οὕτως οὐδ’ ἀποδείξεως δεῖ οὐδὲ πίστεως, ὅτι οὕτως  
- αὐτὸς γὰρ οὕτως καὶ ἐναργὴς αὐτὸς αὑτῷ - καὶ εἴ τι 
πρὸ αὐτοῦ, ὅτι ἐξ αὐτοῦ, καὶ εἴ τι μετ’ ἐκεῖνο, ὅτι αὐτός -
καὶ οὐδεὶς πιστότερος αὐτῷ περὶ αὐτοῦ - καὶ ὅτι ἐκεῖ τοῦτο  
καὶ ὄντως. ῞Ωστε καὶ ἡ ὄντως ἀλήθεια οὐ συμϕωνοῦσα  
ἄλλῳ ἀλλ’ ἑαυτῇ, καὶ οὐδὲν παρ’ αὑτήν, ἄλλο λέγει, <ἀλλ’
ὃ λέγει>, καὶ ἔστι, καὶ ὅ ἐστι, τοῦτο καὶ λέγει. Τίς ἂν οὖν
ἐλέγξειε; Καὶ πόθεν οἴσει τὸν ἔλεγχον; Εἰς γὰρ ταὐτὸν ὁ
ϕερόμενος ἔλεγχος τῷ προειπόντι, κἂν κομίσῃ ὡς ἄλλο,
ϕέρεται εἰς τὸν ἐξαρχῆς εἰπόντα καὶ ἕν ἐστιν· οὐ γὰρ ἄλλο
ἀληθέστερον ἂν εὕροις τοῦ ἀληθοῦς.  
@[3]
Μία τοίνυν ϕύσις αὕτη ἡμῖν, νοῦς, τὰ ὄντα πάντα,  
ἡ ἀλήθεια· εἰ δέ, θεός τις μέγας· μᾶλλον δὲ οὔ τις, ἀλλὰ  
πᾶς ἀξιοῖ ταῦτα εἶναι. Καὶ θεὸς αὕτη ἡ ϕύσις, καὶ θεὸς  
δεύτερος προϕαίνων ἑαυτὸν πρὶν ὁρᾶν ἑκεῖνον· ὁ δὲ ὑπερ- 
κάθηται καὶ ὑπερίδρυται ἐπὶ καλῆς οὕτως οἷον κρηπῖδος,  
ἣ ἐξ αὐτοῦ ἐξήρτηται. ῎Εδει γὰρ ἐκεῖνον βαίνοντα μὴ ἐπ’  
ἀψύχου τινὸς μηδ’ αὖ ἐπὶ ψυχῆς εὐθὺς βεβηκέναι, ἀλλ’   
εἶναι αὐτῷ κάλλος ἀμήχανον πρὸ αὐτοῦ προϊόν, οἷον πρὸ  
μεγάλου βασιλέως πρόεισι μὲν πρῶτα ἐν ταῖς προόδοις τὰ  
ἐλάττω, ἀεὶ δὲ τὰ μείζω καὶ τὰ σεμνότερα ἐπ’ αὐτοῖς, καὶ  
τὰ περὶ βασιλέα ἤδη μᾶλλον βασιλικώτερα, εἶτα τὰ μετ’  
αὐτὸν τίμια· ἐϕ’ ἅπασι δὲ τούτοις βασιλεὺς προϕαίνεται  
ἐξαίϕνης αὐτὸς ὁ μέγας, οἱ δ’ εὔχονται καὶ προσκυνοῦσιν,  
ὅσοι μὴ προαπῆλθον ἀρκεσθέντες τοῖς πρὸ τοῦ βασιλέως  
ὀϕθεῖσιν. ’Εκεῖ μὲν οὖν ὁ βασιλεὺς ἄλλος, οἵ τε πρὸ αὐτοῦ  
προϊόντες ἄλλοι αὐτοῦ· ὁ δὲ ἐκεῖ βασιλεὺς οὐκ ἀλλοτρίων  
ἄρχων, ἀλλ’ ἔχων τὴν δικαιοτάτην καὶ ϕύσει ἀρχὴν καὶ  
τὴν ἀληθῆ βασιλείαν, ἅτε τῆς ἀληθείας βασιλεὺς καὶ ὢν  
κατὰ ϕύσιν κύριος τοῦ αὐτοῦ ἀθρόου γεννήματος καὶ θείου  
συντάγματος, βασιλεὺς βασιλέως καὶ βασιλέων καὶ πατὴρ  
δικαιότερον ἂν κληθεὶς θεῶν, ὃν ὁ Ζεὺς καὶ ταύτῃ ἐμιμή- 
σατο τὴν τοῦ ἑαυτοῦ πατρὸς οὐκ ἀνασχόμενος θεωρίαν,  
ἀλλὰ τὴν τοῦ προπάτορος οἷον ἐνέργειαν εἰς ὑπόστασιν  
οὐσίας.  
@C[4]
῞Οτι μὲν οὖν δεῖ τὴν ἀναγωγὴν ποιήσασθαι εἰς ἓν  
καὶ ἀληθῶς ἕν, ἀλλὰ μὴ ὥσπερ τὰ ἄλλα ἕν, ἃ πολλὰ ὄντα  
μετοχῇ ἑνὸς ἕν - δεῖ δὲ τὸ μὴ μετοχῇ ἓν λαβεῖν μηδὲ τὸ οὐ  
μᾶλλον ἓν ἢ πολλά - καὶ ὅτι ὁ μὲν νοητὸς κόσμος καὶ ὁ  
νοῦς μᾶλλον ἓν τῶν ἄλλων, καὶ οὐδὲν ἐγγυτέρω αὐτοῦ τοῦ 
ἑνός, οὐ μὴν τὸ καθαρῶς ἕν, εἴρηται. Τί δὲ τὸ καθαρῶς 
ἓν καὶ ὄντως καὶ οὐ κατ’ ἄλλο, νῦν θεάσασθαι ποθοῦμεν, εἴ πῃ  
δυνατόν. Χρὴ τοίνυν ἐνταῦθα ᾆξαι πρὸς ἕν, καὶ μηδὲν  
αὐτῷ ἔτι προσθεῖναι, ἀλλὰ στῆναι παντελῶς δεδιότα αὐτοῦ  
ἀποστατῆσαι μηδὲ τοὐλάχιστον μηδὲ εἰς δύο προελθεῖν. 
Εἰ δὲ μή, ἔσχες δύο, οὐκ ἐν οἷς τὸ ἕν, ἀλλὰ ἄμϕω ὕστερα.   
Οὐ γὰρ θέλει μετ’ ἄλλου οὔτε ἑνὸς οὔτε ὁποσουοῦν συν- 
αριθμεῖσθαι οὐδ’ ὅλως ἀριθμεῖσθαι· μέτρον γὰρ αὐτὸ καὶ  
οὐ μετρούμενον, καὶ τοῖς ἄλλοις δὲ οὐκ ἴσον, ἵνα σὺν αὐ- 
τοῖς· εἰ δὲ μή, κοινόν τι ἔσται ἐπ’ αὐτοῦ καὶ τῶν συν- 
αριθμουμένων, κἀκεῖνο πρὸ αὐτοῦ· δεῖ δὲ μηδέν. Οὐδὲ γὰρ  
οὐδ’ ὁ οὐσιώδης ἀριθμὸς κατ’ αὐτοῦ, οὐδέ γε ὁ ὕστερος  
τούτου, ὁ τοῦ ποσοῦ· οὐσιώδης μὲν ὁ τὸ εἶναι ἀεὶ παρέχων,  
τοῦ δὲ ποσοῦ ὁ τὸ ποσὸν μετ’ ἄλλων ἢ ἔτι μὴ μετ’ ἄλλων,  
εἴπερ ἀριθμὸς τοῦτο. ’Επεὶ καὶ ἡ ἐν τοῖς τοῦ ποσοῦ ἀριθ- 
μοῦ πρὸς τὸ ἓν τὴν ἀρχὴν αὐτῶν ἀπομιμουμένη τὴν ἐν  
τοῖς προτέροις ἀριθμοῖς ϕύσις πρὸς τὸ ὄντως ἓν οὐκ ἀν- 
αλίσκουσα τὸ ἓν οὐδὲ κερματίζουσα τὴν ὑπόστασιν ἔχει,  
ἀλλὰ δυάδος γενομένης ἔστι μονὰς ἡ πρὸ τῆς δυάδος, καὶ  
οὐχ ἡ ἐν τῇ δυάδι μονὰς ἑκατέρα οὐδ’ ἑτέρα ἐκείνη. Τί  
γὰρ μᾶλλον ὁποτεραοῦν; Εἰ οὖν μηδετέρα αὐτῶν, ἄλλη  
ἐκείνη καὶ μένουσα οὗ μένει. Πῶς οὖν ἕτεραι ἐκεῖναι; Καὶ  
πῶς ἡ δυὰς ἕν; Καὶ εἰ ταὐτὸ ἕν, ὅπερ ἐν ἑκατέρᾳ τῇ περι- 
εχομένῃ. ῍Η μετέχειν τῆς πρώτης ϕατέον, ἄλλας δὲ ἧς  
μετέχουσι, καὶ τὴν δυάδα δέ, καθὸ ἕν, μετέχειν, οὐχ ὡσαύ- 
τως δέ· ἐπεὶ οὐδὲ ὁμοίως στρατὸς ἓν καὶ οἰκία. Καὶ αὕτη  
πρὸς τὸ συνεχὲς οὔτε κατὰ τὸ ὡς εἶναι ἕν, οὔτε κατὰ τὸ   
ποσὸν ἕν. ῏Αρ’ οὖν αἱ μὲν μονάδες ἄλλως αἱ ἐν πεντάδι  
καὶ δεκάδι, τὸ δὲ ἓν τὸ ἐν τῇ πεντάδι πρὸς τὸ ἓν τὸ ἐπὶ τῆς  
δεκάδος τὸ αὐτό; ῎Η, εἰ ναῦς πᾶσα πρὸς πᾶσαν, μικρὰ  
πρὸς μεγάλην, καὶ πόλις πρὸς πόλιν, καὶ στρατὸς πρὸς  
στρατόν, ταὐτὸ ἓν καὶ ἐνταῦθα· εἰ δὲ μηδ’ ἐκεῖ, οὐδ’ ἐν- 
ταῦθα. Εἰ γάρ τινες περὶ τούτων ἀπορίαι, ὕστερον.  
@C[5]
’Αλλ’ ἐπ’ ἐκεῖνο ἐπανιτέον λέγουσιν, ὅτι μένει τὸ 
πρῶτον τὸ αὐτό, κἂν ἐξ αὐτοῦ γίνηται ἕτερα. ’Εν μὲν οὖν 
τοῖς ἀριθμοῖς μένοντος μὲν τοῦ ἕν, ποιοῦντος δὲ ἄλλου, ὁ
ἀριθμὸς γίνεται κατ’ αὐτό· ἐν δὲ τῷ ὅ ἐστι πρὸ τῶν ὄντων  
μένει μὲν πολὺ μᾶλλον ἐνταῦθα τὸ ἕν· μένοντος δὲ αὐτοῦ 
οὐκ ἄλλο ποιεῖ, εἰ κατ’ αὐτὸ τὰ ὄντα, ἀλλ’ ἀρκεῖ αὐτὸ γεν- 
νῆσαι τὰ ὄντα. Καὶ ὥσπερ ἐκεῖ ἐπὶ τῶν ἀριθμῶν ἦν τοῦ  
πρώτου - τῆς μονάδος - ἐπὶ πᾶσιν εἶδος πρώτως καὶ 
δευτέρως, καὶ οὐκ ἐπίσης ἑκάστου μεταλαμβάνοντος τῶν 
ὕστερον αὐτῆς, οὕτω καὶ ἐνταῦθα ἕκαστον μὲν τῶν μετὰ τὸ 
πρῶτον ἔχει τι ἐκείνου οἷον εἶδος ἐν αὐτῷ. Κἀκεῖ μὲν ἡ με-
τάληψις τὸ ποσὸν ὑπέστησεν αὐτῶν, ἐνταῦθα δὲ [τὸ ἴχνος
τοῦ ἑνὸς] τὴν οὐσίαν αὐτοῖς ὑπεστήσατο, ὥστ’ εἶναι τὸ
εἶναι ἴχνος <τοῦ> ἑνός. Καὶ τὸ εἶναι δὲ τοῦτο - ἡ τῆς οὐσίας
δηλωτικὴ ὀνομασία - ἀπὸ τοῦ ἓν εἴ τις λέγοι γεγονέναι,
τάχ’ ἂν τύχοι τοῦ ἀληθοῦς. Τὸ γάρ τοι λεγόμενον ὂν τοῦτο
πρῶτον ἐκεῖθεν οἷον ὀλίγον προβεβηκὸς οὐκ ἠθέλησεν ἔτι
πρόσω ἐλθεῖν, μεταστραϕὲν δὲ εἰς τὸ εἴσω ἔστη, καὶ ἐγέ-
νετο οὐσία καὶ ἑστία ἁπάντων· οἷον ἐν ϕθόγγῳ ἐναπερεί-
σαντος αὐτὸν τοῦ ϕωνοῦντος ὑϕίσταται τὸ ἓν δηλοῦν τὸ
ἀπὸ τοῦ ἑνὸς καὶ τὸ ὂν σημαῖνον τὸ ϕθεγξάμενον, ὡς δύ-
ναται. Οὕτω τοι τὸ μὲν γενόμενον, ἡ οὐσία καὶ τὸ εἶναι,
μίμησιν ἔχοντα ἐκ τῆς δυνάμεως αὐτοῦ ῥυέντα· ἡ δὲ ἰδοῦ-
σα καὶ ἐπικινηθεῖσα τῷ θεάματι μιμουμένη ὃ εἶδεν ἔρρηξε
ϕωνὴν τὴν “ὄν’” καὶ “τὸ εἶναι” καὶ “οὐσίαν” καὶ “ἑστίαν.”
Οὗτοι γὰρ οἱ ϕθόγγοι θέλουσι σημῆναι τὴν ὑπόστασιν γεν-
νηθέντος ὠδῖνι τοῦ ϕθεγγομένου ἀπομιμούμενοι, ὡς οἷόν
τε αὐτοῖς, τὴν γένεσιν τοῦ ὄντος.  
@C[6]
’Αλλὰ ταῦτα μέν, ὥς τις ἐθέλει, λελέχθω. Τῆς δὲ γε- 
νομένης οὐσίας εἴδους οὔσης - οὐ γὰρ δὴ ἄλλο τι ἄν τις  
εἴποι τὸ ἐκεῖθεν γενόμενον - καὶ εἴδους οὐ τινός, ἀλλὰ  
παντός, ὡς μὴ ἂν ὑπολιπεῖν τι ἄλλο, ἀνάγκη ἀνείδεον  
ἐκεῖνο εἶναι. ’Ανείδεον δὲ ὂν οὐκ οὐσία· τόδε γάρ τι δεῖ  
τὴν οὐσίαν εἶναι· τοῦτο δὲ ὡρισμένον· τὸ δὲ οὐκ ἔστι  
λαβεῖν ὡς τόδε· ἤδη γὰρ οὐκ ἀρχή, ἀλλ’ ἐκεῖνο μόνον, ὃ  
τόδε εἴρηκας εἶναι. Εἰ οὖν τὰ πάντα ἐν τῷ γενομένῳ, τί  
τῶν ἐν τούτῳ ἐκεῖνο ἐρεῖς; Οὐδὲν δὲ τούτων ὂν μόνον ἂν  
λέγοιτο ἐπέκεινα τούτων. Ταῦτα δὲ τὰ ὄντα καὶ τὸ ὄν·  
ἐπέκεινα ἄρα ὄντος. Τὸ γὰρ ἐπέκεινα ὄντος οὐ τόδε  
λέγει-οὐ γὰρ τίθησιν-οὐδὲ ὄνομα αὐτοῦ λέγει,   
ἀλλὰ ϕέρει μόνον τὸ οὐ τοῦτο. Τοῦτο δὲ ποιοῦν οὐδαμοῦ  
αὐτὸ περιλαμβάνει· γελοῖον γὰρ ζητεῖν ἐκείνην τὴν ἄπλε- 
τον ϕύσιν περιλαμβάνειν· ὁ γὰρ τοῦτο βουλόμενος ποιεῖν  
ἀπέστησεν αὑτὸν καὶ τοῦ ὁπωσοῦν καὶ κατὰ βραχὺ εἰς  
ἴχνος αὐτοῦ ἰέναι· ἀλλ’ ὥσπερ τὴν νοητὴν ϕύσιν βουλό- 
μενος ἰδεῖν οὐδεμίαν ϕαντασίαν αἰσθητοῦ ἔχων θεάσεται  
ὅ ἐστιν ἐπέκεινα τοῦ αἰσθητοῦ, οὕτω καὶ ὁ θεάσασθαι θέ-  
λων ὸ ἐπέκεινα τοῦ νοητοῦ τὸ νοητὸν πᾶν ἀϕεὶς θεάσεται,  
ὅτι μὲν ἔστι διὰ τούτου μαθών, οἷον δ’ ἐστὶ τοῦτο ἀϕείς. 
Τὸ δὲ 'οἷον' σημαίνοι ἂν τὸ οὐχ οἷον· οὐ γὰρ ἔνι οὐδὲ τὸ
“οἷον”, ὅτῳ μηδὲ τὸ “τι”. ’Αλλὰ ἡμεῖς ταῖς ἡμετέραις ὠδῖ-
σιν ἀποροῦμεν ὅ τι χρὴ λέγειν, καὶ λέγομεν περὶ οὐ ῥητοῦ,  
καὶ ὀνομάζομεν σημαίνειν ἑαυτοῖς θέλοντες, ὡς δυνάμεθα.  
Τάχα δὲ καὶ τὸ 'ἓν' ὄνομα τοῦτο ἄρσιν ἔχει πρὸς τὰ πολλά.  
῞Οθεν καὶ ’Απόλλωνα οἱ Πυθαγορικοὶ συμβολικῶς πρὸς  
ἀλλήλους ἐσήμαινον ἀποϕάσει τῶν πολλῶν. Εἰ δὲ θέσις  
τις τὸ ἕν, τό τε ὄνομα τό τε δηλούμενον, ἀσαϕέστερον  
ἂν γίνοιτο τοῦ εἰ μή τις ὄνομα ἔλεγεν αὐτοῦ· τάχα γὰρ  
τοῦτο ἐλέγετο, ἵνα ὁ ζητήσας, ἀρξάμενος ἀπ’ αὐτοῦ, ὃ  
πάντως ἁπλότητός ἐστι σημαντικόν, ἀποϕήσῃ τελευτῶν  
καὶ τοῦτο, ὡς τεθὲν μὲν ὅσον οἷόν τε καλῶς τῷ θεμένῳ  
οὐκ ἄξιον μὴν οὐδὲ τοῦτο εἰς δήλωσιν τῆς ϕύσεως ἐκείνης,  
ὅτι μηδὲ ἀκουστὸν ἐκεῖνο μηδὲ τῷ ἀκούοντι δεῖ συνετὸν  
εἶναι, ἀλλ’ εἴπερ τινί, τῷ ὁρῶντι. ’Αλλ’ εἰ τὸ ὁρῶν εἶδος  
ζητεῖ βλέπειν, οὐδὲ τοῦτο εἴσεται.   
@C[7]
῍Η ἐπειδὴ διττὸν καὶ τὸ ἐνεργείᾳ βλέπειν, οἷον ἐπὶ  
ὀϕθαλμοῦ-τὸ μὲν γάρ ἐστιν ὅραμα αὐτῷ τὸ εἶδος τὸ  
τοῦ αἰσθητοῦ, τὸ δὲ δι’ οὗ ὁρᾷ τὸ εἶδος αὐτοῦ, ὃ καὶ αὐτὸ  
αἰσθητόν ἐστιν αὐτῷ, ἕτερον ὂν τοῦ εἴδους, αἴτιον δὲ τῷ  
εἴδει τοῦ ὁρᾶσθαι, ἐν μὲν τῷ εἴδει καὶ ἐπὶ τοῦ εἴδους συν- 
ορώμενον· διὸ οὐκ ἐναργῆ τότε δίδωσι τὴν αἴσθησιν αὐ- 
τοῦ, ἅτε τοῦ ὄμματος τετραμμένου πρὸς τὸ πεϕωτισμένον·  
ὅταν δὲ μηδὲν ἄλλο ᾖ παρ’ αὐτό, ἀθρόᾳ εἶδε προσβολῇ,  
καίτοι καὶ τότε εἶδεν ἐπερειδόμενον ἄλλῳ, μόνον δὲ αὐτὸ  
γενόμενον, μὴ πρὸς ἑτέρῳ, οὐ δύναται ἡ αἴσθησις λαβεῖν.  
’Επεὶ καὶ τοῦ ἡλίου τὸ ϕῶς τὸ ἐν αὐτῷ τάχ’ ἂν τὴν αἴσθη- 
σιν ἐξέϕυγεν, εἰ μὴ ὄγκος ἐπέκειτο αὐτῷ στερεώτερος. Εἰ  
δέ τις ϕῶς πᾶν εἶναι αὐτὸν λέγοι, τοῦτο ἄν τις λάβοι πρὸς  
δήλωσιν τοῦ λεγομένου· ἔσται γὰρ ϕῶς ἐν οὐδενὶ εἴδει τῶν  
ἄλλων ὁρωμένων, καὶ ἴσως ὁρατὸν μόνον· τὰ γὰρ ἄλλα ὁ-  
ρατὰ οὐ ϕῶς μόνον. Οὕτω τοίνυν καὶ ἡ τοῦ νοῦ ὄψις· ὁρᾷ 
μὲν καὶ αὕτη δι’ ἄλλου ϕωτὸς τὰ πεϕωτισμένα ἐκείνῃ τῇ 
πρώτῃ ϕύσει, καὶ ἐν ἐκείνοις ὄντος ὁρᾷ· νεύουσα μέντοι 
πρὸς τὴν τῶν καταλαμπομένων ϕύσιν ἧττον αὐτὸ ὁρᾷ· εἰ 
δ’ ἀϕήσει τὰ ὁρώμενα καὶ δι’ οὗ εἶδεν εἰς αὐτὸ βλέποι, ϕῶς
ἂν καὶ ϕωτὸς ἀρχὴν ἂν βλέποι. ’Αλλ’ ἐπεὶ μὴ ὡς ἔξω ὂν
δεῖ τὸν νοῦν τοῦτο τὸ ϕῶς βλέπειν, πάλιν ἐπὶ τὸν ὀϕθαλμὸν
ἰτέον, ὅς ποτε καὶ αὐτὸς οὐ τὸ ἔξω ϕῶς οὐδὲ τὸ ἀλλότριον 
εἴσεται, ἀλλὰ πρὸ τοῦ ἔξω οἰκεῖόν τι καὶ μᾶλλον στιλπνό- 
τερον ἐν ἀκαρεῖ θεᾶται, ἢ νύκτωρ ἐν σκότῳ [πρὸ αὐτοῦ] 
ἐξ αὐτοῦ προπηδήσαντος, ἢ ὅταν μηδὲν ἐθελήσας τῶν ἄλ-
λων βλέπειν προβάλλοιτο πρὸ αὐτοῦ τὴν τῶν βλεϕάρων 
ϕύσιν τὸ ϕῶς ὅμως προϕέρων, ἢ καὶ πιέσαντος τοῦ ἔχοντος 
τὸ ἐν αὐτῷ ϕῶς ἴδοι. Τότε γὰρ οὐχ ὁρῶν ὁρᾷ καὶ μάλιστα  
τότε ὁρᾷ· ϕῶς γὰρ ὁρᾷ· τὰ δ’ ἄλλα ϕωτοειδῆ μὲν ἦν, ϕῶς δὲ 
οὐκ ἦν. Οὕτω δὴ καὶ νοῦς αὑτὸν ἀπὸ τῶν ἄλλων καλύψας 
καὶ συναγαγὼν εἰς τὸ εἴσω μηδὲν ὁρῶν θεάσεται οὐκ ἄλλο 
ἐν ἄλλῳ ϕῶς, ἀλλ’ αὐτὸ καθ’ ἑαυτὸ μόνον καθαρὸν ἐϕ’ αὑ-
τοῦ ἐξαίϕνης ϕανέν, ὥστε ἀπορεῖν ὅθεν ἐϕάνη, ἔξωθεν ἢ ἔν-
δον, καὶ ἀπελθόντος εἰπεῖν “ἔνδον ἄρα ἦν καὶ οὐκ ἔνδον αὖ.”  
@C[8]
῍Η οὐ δεῖ ζητεῖν πόθεν· οὐ γάρ ἐστι τὸ πόθεν· οὔτε  
γὰρ ἔρχεται οὔτε ἄπεισιν οὐδαμοῦ, ἀλλὰ ϕαίνεταί τε καὶ  
οὐ ϕαίνεται· διὸ οὐ χρὴ διώκειν, ἀλλ’ ἡσυχῇ μένειν, ἕως ἂν  
ϕανῇ, παρασκευάσαντα ἑαυτὸν θεατὴν εἶναι, ὥσπερ ὀϕθαλ- 
μὸς ἀνατολὰς ἡλίου περιμένει· ὁ δὲ ὑπερϕανεὶς τοῦ ὁρί- 
ζοντος - ἐξ ὠκεανοῦ ϕασιν οἱ ποιηταί - ἔδωκεν ἑαυτὸν 
θεάσασθαι τοῖς ὄμμασιν. Οὑτοσὶ δέ, ὃν μιμεῖται ὁ ἥλιος, 
ὑπερσχήσει πόθεν; Καὶ τί ὑπερβαλὼν ϕανήσεται;  
῍Η αὐτὸν ὑπερσχὼν τὸν νοῦν τὸν θεώμενον· ἑστήξεται μὲν  
γὰρ ὁ νοῦς πρὸς τὴν θέαν εἰς οὐδὲν ἄλλο ἢ πρὸς τὸ καλὸν  
βλέπων, ἐκεῖ ἑαυτὸν πᾶς τρέπων καὶ διδούς, στὰς δὲ καὶ  
οἷον πληρωθεὶς μένους εἶδε μὲν τὰ πρῶτα καλλίω γενόμε- 
νον ἑαυτὸν καὶ ἐπιστίλβοντα, ὡς ἐγγὺς ὄντος αὐτοῦ. ‘Ο δὲ  
οὐκ ᾔει, ὥς τις προσεδόκα, ἀλλ’ ἦλθεν ὡς οὐκ ἐλθών·  
ὤϕθη γὰρ ὡς οὐκ ἐλθών, ἀλλὰ πρὸ ἁπάντων παρών, πρὶν  
καὶ τὸν νοῦν ἐλθεῖν. Εἶναι δὲ τὸν νοῦν τὸν ἐλθόντα καὶ   
τοῦτον εἶναι καὶ τὸν ἀπιόντα, ὅτι μὴ οἶδε ποῦ δεῖ μένειν  
καὶ ποῦ ἐκεῖνος μένει, ὅτι ἐν οὐδενί. Καὶ εἰ οἷόν τε ἦν καὶ  
αὐτῷ τῷ νῷ μένειν μηδαμοῦ - οὐχ ὅτι ἐν τόπῳ· οὐδὲ γὰρ  
οὐδ’ αὐτὸς ἐν τόπῳ, ἀλλ’ ὅλως μηδαμοῦ - ἦν ἂν ἀεὶ ἐκεῖ-  
νον βλέπων· καίτοι οὐδὲ βλέπων, ἀλλ’ ἓν ἐκείνῳ ὢν καὶ οὐ 
δύο. Νῦν δέ, ὅτι ἐστὶ νοῦς, οὕτω βλέπει, ὅτε βλέπει, τῷ 
ἑαυτοῦ μὴ νῷ. Θαῦμα δή, πῶς οὐκ ἐλθὼν πάρεστι, καὶ πῶς 
οὐκ ὢν οὐδαμοῦ οὐδαμοῦ οὐκ ἔστιν ὅπου μὴ ἔστιν. ῎Εστι 
μὲν οὖν οὑτωσὶ αὐτόθεν θαυμάσαι, τῷ δὲ γνόντι, τὸ ἐναν-
τίον εἴπερ ἦν, θαυμάσαι· μᾶλλον δὲ οὐδὲ δυνατὸν εἶναι, 
ἵνα τις καὶ θαυμάσῃ. ῎Εχει δὲ ὧδε·  
@C[9]
πᾶν τὸ γενόμενον ὑπ’ ἄλλου ἢ ἐν ἐκείνῳ ἐστὶ τῷ  
πεποιηκότι ἢ ἐν ἄλλῳ, εἴπερ εἴη τι μετὰ τὸ ποιῆσαν αὐτό·  
ἅτε γὰρ γενόμενον ὑπ’ ἄλλου καὶ πρὸς τὴν γένεσιν δεηθὲν  
ἄλλου, ἄλλου δεῖται πανταχοῦ· διόπερ καὶ ἐν ἄλλῳ.  
Πέϕυκεν οὖν τὰ μὲν ὕστατα ἐν τοῖς πρὸ αὐτῶν ὑστάτοις,  
τὰ δ’ [ἐν πρώτοις] ἐν τοῖς προτέροις καὶ ἄλλο ἐν ἄλλῳ, ἕως  
εἰς τὸ πρῶτον ἀρχὴν ὄν. ’Αρχὴ δέ, ἅτε μηδὲν ἔχουσα πρὸ  
αὐτῆς, οὐκ ἔχει ἐν ὅτῳ ἄλλῳ· μὴ ἔχουσα δ’ ἐν ὅτῳ αὕτη  
τῶν ἄλλων ὄντων ἐν τοῖς πρὸ αὐτῶν τὰ ἄλλα περιείληϕε  
πάντα αὐτή· περιλαβοῦσα δὲ οὔτ’ ἐσκεδάσθη εἰς αὐτὰ καὶ  
ἔχει οὐκ ἐχομένη. ῎Εχουσα δὴ καὶ αὐτὴ οὐκ ἐχομένη οὐκ  
ἔστιν ὅπου μὴ ἔστιν· εἰ γὰρ μὴ ἔστιν, οὐκ ἔχει. Εἰ δὲ μὴ  
ἔχεται, οὐκ ἔστιν· ὥστε ἔστι καὶ οὐκ ἔστι, τῷ μὲν μὴ   
περιέχεσθαι οὐκ οὖσα, τῷ δ’ εἶναι παντὸς ἐλευθέρα οὐδα- 
μοῦ κωλυομένη εἶναι. Εἰ γὰρ αὖ κεκώλυται, ὥρισται ὑπ’  
ἄλλου, καὶ τὰ ἐϕεξῆς ἄμοιρα αὐτοῦ, καὶ μέχρι τούτου ὁ  
θεός, καὶ οὐδ’ ἂν ἔτι ἐϕ’ αὑτοῦ, ἀλλὰ δουλεύων τοῖς μετ’  
αὐτόν. Τὰ μὲν οὖν ἔν τινι ἐκεῖ ἐστιν, οὗ ἐστιν· ὅσα δὲ μὴ  
ποῦ, οὐκ ἔστιν ὅπου μή. Εἰ γὰρ μὴ ἐνθαδί, δῆλον ὅτι ἄλλος   
αὐτὸν κατέχει τόπος, καὶ ἐνθαδὶ ἐν ἄλλῳ, ὥστε ψεῦδος  
τὸ οὐ ποῦ. Εἰ οὖν ἀληθὲς τὸ οὐ ποῦ καὶ ψεῦδος τὸ ποῦ,  
ἵνα μὴ ἐν ἄλλῳ, οὐδενὸς ἂν ἀποστατοῖ. Εἰ δὲ μηδενὸς ἀπο- 
στατεῖ οὐ ποῦ ὤν, πανταχοῦ ἔσται ἐϕ’ ἑαυτοῦ. Οὐδὲ γὰρ τὸ  
μέν τι αὐτοῦ ὡδί, τὸ δὲ ὡδί· οὐ μὴν οὐδ’ ὅλον ὡδί· ὥστε  
ὅλον πανταχοῦ οὐδενὸς [ἑνὸς] ἔχοντος αὐτὸ οὐδ’ αὖ μὴ 
ἔχοντος· ἐχομένου ἄρα ὁτουοῦν. ῞Ορα δὲ καὶ τὸν κόσμον, 
ὅτι, ἐπεὶ μηδεὶς κόσμος πρὸ αὐτοῦ, οὐκ ἐν κόσμῳ αὐτὸς 
οὐδ’ αὖ ἐν τόπῳ· τίς γὰρ τόπος πρὶν κόσμον εἶναι; Τὰ δὲ 
μέρη ἀνηρτημένα εἰς αὐτὸν καὶ ἐν ἐκείνῳ. Ψυχὴ δὲ οὐκ ἐν 
ἐκείνῳ, ἀλλ’ ἐκεῖνος ἐν αὐτῇ· οὐδὲ γὰρ τόπος τὸ σῶμα τῇ 
ψυχῇ, ἀλλὰ ψυχὴ μὲν ἐν νῷ, σῶμα δὲ ἐν ψυχῇ, νοῦς δὲ ἐν 
ἄλλῳ· τούτου δὲ οὐκέτι ἄλλο, ἵν’ ἂν ἦν ἐν αὐτῷ· οὐκ ἐν 
ὁτῳοῦν ἄρα· ταύτῃ οὖν οὐδαμῇ. Ποῦ οὖν τὰ ἄλλα; ἐν αὐτῷ. 
Οὔτε ἄρα ἀϕέστηκε τῶν ἄλλων οὔτε αὐτὸς ἐν αὐτοῖς ἐστιν 
οὐδὲ ἔστιν οὐδὲν ἔχον αὐτό, ἀλλ’ αὐτὸ ἔχει τὰ πάντα. 
Διὸ καὶ ταύτῃ ἀγαθὸν τῶν πάντων, ὅτι καὶ ἔστι καὶ ἀνήρ- 
τηται πάντα εἰς αὐτὸ ἄλλο ἄλλως. Διὸ καὶ ἀγαθώτερα 
ἕτερα ἑτέρων, ὅτι καὶ μᾶλλον ὄντα ἕτερα ἑτέρων.  
@C[10]
’Αλλὰ σὺ μή μοι δι’ ἑτέρων αὐτὸ ὅρα· εἰ δὲ μή, ἴχνος  
ἂν ἴδοις, οὐκ αὐτό· ἀλλ’ ἐννόει, τί ἂν εἴη τοῦτο, ὃ ἔστι  
λαβεῖν ἐϕ’ ἑαυτοῦ ὂν καθαρὸν οὐδενὶ μιγνύμενον μετεχόν- 
των ἁπάντων αὐτοῦ μηδενὸς ἔχοντος αὐτό· ἄλλο μὲν γὰρ  
οὐδὲν τοιοῦτον, δεῖ δέ τι τοιοῦτον εἶναι. Τίς ἂν οὖν τὴν  
δύναμιν αὐτοῦ ἕλοι ὁμοῦ πᾶσαν; Εἰ γὰρ ὁμοῦ πᾶσαν, τί  
ἄν τις αὐτοῦ διαϕέροι; Κατὰ μέρος ἄρα; ’Αλλὰ προσβαλεῖς  
μὲν ἀθρόως ὁ προσβάλλων, ὅλον δὲ οὐκ ἀπαγγελεῖς· εἰ δὲ  
μή, νοῦς νοῶν ἔσῃ, κἂν τύχῃς, ἐκεῖνός σε ἐκϕεύξεται,  
μᾶλλον δὲ σὺ αὐτόν. ’Αλλ’ ὅταν μὲν ὁρᾷς, ὅλον βλέπε· ὅταν  
δὲ νοῇς, ὅ τι ἂν μνημονεύσῃς αὐτοῦ, νόει, ὅτι τἀγαθόν-   
ζωῆς γὰρ ἔμϕρονος καὶ νοερᾶς αἴτιος δύναμις ὤν, ἀϕ’ οὗ  
ζωὴ καὶ νοῦς ὅ τι <τε> οὐσίας καὶ τοῦ ὄντος-ὅτι ἕν-ἁπλοῦν  
γὰρ καὶ πρῶτον-ὅτι ἀρχή-ἀπ’ αὐτοῦ γὰρ πάντα· ἀπ’  
αὐτοῦ κίνησις ἡ πρώτη, οὐκ ἐν αὐτῷ, ἀπ’ αὐτοῦ στάσις,  
ὅτι αὐτὸς μὴ ἐδεῖτο· οὐ γὰρ κινεῖται οὐδ’ ἕστηκεν·  
οὐδὲ γὰρ εἶχεν οὔτε ἐν ᾧ στήσεται οὔτε ἐν ᾧ κινηθήσεται·  
περὶ τί γὰρ ἢ πρὸς τί ἢ ἐν τίνι; Πρῶτος γὰρ αὐτός. ’Αλλ’  
οὐδὲ πεπερασμένος [εἶναι]· ὑπὸ τίνος γάρ; ’Αλλ’ οὐδ’ ἄπειρος  
ὡς μέγεθος· ποῦ γὰρ ἔδει προελθεῖν αὐτὸν ἢ ἵνα τί γένηται  
αὐτῷ οὐδενὸς δεομένῳ; Τὸ δ’ ἄπειρον ᾗ δύναμις ἔχει· οὐ  
γὰρ ἄλλως ποτὲ οὐδ’ ἐπιλείψει, ὅπου καὶ τὰ μὴ ἐπιλείποντα  
δι’ αὐτόν.   
@C[11]
Καὶ τὸ ἄπειρον τούτῳ τῷ μὴ πλέον ἑνὸς εἶναι μηδὲ  
ἔχειν πρὸς ὃ ὁριεῖ τι τῶν ἑαυτοῦ· τῷ γὰρ ἓν εἶναι οὐ μεμέ- 
τρηται οὐδ’ εἰς ἀριθμὸν ἥκει. Οὔτ’ οὖν πρὸς ἄλλο οὔτε πρὸς  
αὑτὸ πεπέρανται· ἐπεὶ οὕτως ἂν εἴη καὶ δύο. Οὐδὲ σχῆμα  
τοίνυν, ὅτι μηδὲ μέρη, οὐδὲ μορϕή. Μὴ τοίνυν ζήτει θνητοῖς  
ὄμμασι τοῦτο, οἷόν ϕησιν ὁ λόγος, μηδ’ ὅτι οὕτως ἐστὶν  
ἰδεῖν, ὡς ἄν τις ἀξιώσειε πάντα αἰσθητὰ εἶναι ὑπολαμ- 
βάνων-τὸ μάλιστα πάντων ἀναιρεῖ. ῝Α γὰρ ἡγεῖταί τις  
εἶναι μάλιστα, ταῦτα μάλιστα οὐκ ἔστι· τὸ δὲ μέγα ἧττόν  
ἐστι. Τὸ δὲ πρῶτον ἀρχὴ τοῦ εἶναι καὶ κυριώτερον αὖ τῆς  
οὐσίας· ὥστε ἀντιστρεπτέον τὴν δόξαν· εἰ δὲ μή, κατα- 
λελείψῃ ἔρημος θεοῦ, οἷον οἱ ἐν ταῖς ἑορταῖς ὑπὸ γασ- 
τριμαργίας πλήσαντες ἑαυτούς, ὧν οὐ θέμις λαβεῖν  
τοὺς εἰσιόντας πρὸς τοὺς θεούς, νομίσαντες μᾶλλον ἐκεῖνα  
ἐναργέστερα εἶναι τῆς θέας τοῦ θεοῦ, ᾧ ἑορτάζειν προσή- 
κει, οὐ μετέσχον τῶν ἐκεῖ ἱερῶν. Καὶ γὰρ ἐν τούτοις τοῖς  
ἱεροῖς ὁ θεὸς οὐχ ὁρώμενος ἀπιστεῖσθαι ποιεῖ ὡς οὐκ ὢν  
τοῖς ἐναργὲς νομίζουσι μόνον, ὃ τῇ σαρκὶ μόνον ἴδοιεν·  
οἷον εἴ τινες διὰ βίου κοιμώμενοι ταῦτα μὲν πιστὰ καὶ  
ἐναργῆ νομίζοιεν τὰ ἐν τοῖς ὀνείρασιν, εἰ δέ τις αὐτοὺς  
ἐξεγείρειεν, ἀπιστήσαντες τοῖς διὰ τῶν ὀϕθαλμῶν ἀνεῳ- 
γότων ὀϕθεῖσι πάλιν καταδαρθάνοιεν.  
@C[12]
Χρὴ δὲ βλέπειν ᾧ ἕκαστα δεῖ αἰσθάνεσθαι, ὀϕθαλ-
μοῖς μὲν ἄλλα, ὠσὶ δὲ ἕτερα, καὶ τὰ ἄλλα ὡσαύτως· καὶ τῷ   
νῷ πιστεύειν ἄλλα ὁρᾶν, καὶ μὴ τὸ νοεῖν ἀκούειν νομίζειν   
ἢ ὁρᾶν, ὥσπερ ἂν εἰ τοῖς ὠσὶν ἐπιτάττοιεν βλέπειν, καὶ τὰς  
ϕωνὰς οὐκ εἶναι, ὅτι μὴ ὁρῶνται. Χρὴ δὲ ἐννοεῖν, ὥς εἰσιν  
ἐπιλελησμένοι, οὗ καὶ ἐξ ἀρχῆς εἰς νῦν ποθοῦσι καὶ ἐϕίεν- 
ται αὐτοῦ. Πάντα γὰρ ὀρέγεται ἐκείνου καὶ ἐϕίεται αὐτοῦ  
ϕύσεως ἀνάγκῃ, ὥσπερ ἀπομεμαντευμένα, ὡς ἄνευ αὐτοῦ  
οὐ δύναται εἶναι. Καὶ τοῦ μὲν καλοῦ ἤδη οἷον εἰδόσι καὶ  
ἐγρηγορόσιν ἡ ἀντίληψις καὶ τὸ θάμβος, καὶ τοῦ ἔρωτος ἡ  
ἔγερσις· τὸ δ’ ἀγαθόν, ἅτε πάλαι παρὸν εἰς ἔϕεσιν σύμϕυ- 
τον, καὶ κοιμωμένοις πάρεστι καὶ οὐ θαμβεῖ ποτε ἰδόντας,  
ὅτι σύνεστιν ἀεὶ καὶ οὐ ποτὲ ἡ ἀνάμνησις· οὐ μὴν ὁρῶσιν  
αὐτό, ὅτι κοιμωμένοις πάρεστι. Τοῦ δὲ καλοῦ ὁ ἔρως, ὅταν  
παρῇ, ὀδύνας δίδωσιν, ὅτι δεῖ ἰδόντας ἐϕίεσθαι. Δεύτερος  
ὢν οὗτος ὁ ἔρως καὶ ἤδη συνιέντων μᾶλλον δεύτερον μη- 
νύει τὸ καλὸν εἶναι· ἡ δὲ ἀρχαιοτέρα τούτου καὶ ἀναίσθητος  
ἔϕεσις ἀρχαιότερόν ϕησι καὶ τἀγαθὸν εἶναι καὶ πρότερον  
τούτου. Καὶ οἴονται δὲ τἀγαθὸν λαβόντες ἀρκεῖν αὐτοῖς  
ἅπαντες· εἰς γὰρ τὸ τέλος ἀϕῖχθαι· τὸ δὲ καλὸν οὔτε πάντες  
εἶδον γενόμενόν [τό] τε καλὸν αὐτῷ οἴονται εἶναι, ἀλλ’  
οὐκ αὐτοῖς, οἷα καὶ τὸ τῇδε κάλλος· τοῦ γὰρ ἔχοντος τὸ  
κάλλος εἶναι. Καὶ καλοῖς εἶναι δοκεῖν ἀρκεῖ, κἂν μὴ ὦσι·  
τὸ δ’ ἀγαθὸν οὐ δόξῃ ἐθέλουσιν ἔχειν. ’Αντιποιοῦνται γὰρ  
μάλιστα τοῦ πρώτου καὶ ϕιλονεικοῦσι καὶ ἐρίζουσι τῷ κα- 
λῷ, ὡς καὶ αὐτῷ γεγονότι ὥσπερ αὐτοί· οἷον εἴ τις  
ὕστερος ἀπὸ βασιλέως τῷ μετὰ βασιλέα εἰς ἀξίωσιν ἴσην  
βούλοιτο ἰέναι, ὡς ἀϕ’ ἑνὸς καὶ τοῦ αὐτοῦ ἐκείνῳ γεγενη-  
μένος, ἀγνοῶν ὡς ἀνήρτηται μὲν καὶ αὐτὸς εἰς βασιλέα,  
ἔστι δὲ ἐκεῖνος πρὸ αὐτοῦ. ’Αλλ’ οὖν ἡ τῆς πλάνης αἰτία τὸ  
μετέχειν ἄμϕω τοῦ αὐτοῦ καὶ πρότερον τὸ ἓν ἀμϕοτέρων  
εἶναι, καὶ ὅτι κἀκεῖ τὸ μὲν ἀγαθὸν αὐτὸ οὐ δεῖται τοῦ κα- 
λοῦ, τὸ δὲ καλὸν ἐκείνου. Καὶ ἔστι δὲ τὸ μὲν ἤπιον καὶ προσ-
ηνὲς καὶ ἁβρότερον καί, ὡς ἐθέλει τις, παρὸν αὐτῷ· τὸ δὲ 
θάμβος ἔχει καὶ ἔκπληξιν καὶ συμμιγῆ τῷ ἀλγύνοντι τὴν  
ἡδονήν. Καὶ γὰρ αὖ καὶ ἕλκει ἀπὸ τοῦ ἀγαθοῦ τοὺς οὐκ εἰ- 
δότας, ὥσπερ ἀπὸ πατρὸς τὸ ἐρώμενον· νεώτερον γάρ· τὸ  
δὲ πρεσβύτερον οὐ χρόνῳ, ἀλλὰ τῷ ἀληθεῖ, ὃ καὶ τὴν δύ-  
ναμιν προτέραν ἔχει· πᾶσαν γὰρ ἔχει· τὸ γὰρ μετ’ αὐτὸ οὐ   
πᾶσαν, ἀλλ’ ὅση μετ’ αὐτὸν καὶ ἀπ’ αὐτοῦ. ῞Ωστε ἐκεῖνος  
καὶ ταύτης κύριος, οὐ δεηθεὶς οὗτος τῶν ἐξ αὐτοῦ γενομέ- 
νων, ἀλλὰ πᾶν καὶ ὅλον ἀϕεὶς τὸ γενόμενον, ὅτι μὴ ἐδεῖτο 
μηδὲν αὐτοῦ, ἀλλ’ ἔστιν ὁ αὐτός, οἷος καὶ πρὶν τοῦτο γεν- 
νῆσαι. ’Επεὶ οὐδ’ ἂν ἐμέλησεν αὐτῷ μὴ γενομένου· ἐπεὶ  
οὐδ’ εἰ ἄλλῳ δυνατὸν ἦν γενέσθαι ἐξ αὐτοῦ, ἐϕθόνησεν ἄν· 
νῦν δὲ οὐκ ἔστιν οὐδὲν γενέσθαι· οὐδὲν γάρ ἐστιν ὃ μὴ γέ- 
γονε γενομένων τῶν πάντων. Αὐτὸς δὲ οὐκ ἦν τὰ πάντα,  
ἵν’ ἂν ἐδεήθη αὐτῶν, ὑπερβεβηκὼς δὲ τὰ πάντα οἷός τε ἦν  
καὶ ποιεῖν αὐτὰ καὶ ἐϕ’ ἑαυτῶν ἐᾶσαι εἶναι αὐτὸς ὑπὲρ
αὐτῶν ὤν.  
@C[13]
῎Εδει δὲ καὶ τἀγαθὸν αὐτὸν ὄντα καὶ μὴ ἀγαθὸν μὴ  
ἔχειν ἐν αὐτῷ μηδέν, ἐπεὶ μηδὲ ἀγαθόν. ῝Ο γὰρ ἕξει, ἢ  
ἀγαθὸν ἔχει ἢ οὐκ ἀγαθόν· ἀλλ’ οὔτε ἐν τῷ ἀγαθῷ τῷ κυ-
ρίως καὶ πρώτως ἀγαθῷ τὸ μὴ ἀγαθόν, οὔτε τὸ ἀγαθὸν  
ἔχει τὸ ἀγαθόν. Εἰ οὖν μήτε τὸ οὐκ ἀγαθὸν μήτε τὸ ἀγαθὸν  
ἔχει, οὐδὲν ἔχει· εἰ οὖν "οὐδὲν ἔχει", μόνον καὶ ἔρημον   
τῶν ἄλλων ἐστίν. Εἰ οὖν τὰ ἄλλα ἢ ἀγαθά ἐστι καὶ οὐ τἀγα- 
θὸν ἢ οὐκ ἀγαθά ἐστιν, οὐδέτερα δὲ τούτων ἔχει, οὐδὲν ἔχων  
τῷ μηδὲν ἔχειν ἐστὶ τὸ ἀγαθόν. Εἰ δ’ ἄρα τις ὁτιοῦν αὐτῷ
προστίθησιν, ἢ οὐσίαν ἢ νοῦν ἢ καλόν, τῇ προσθήκῃ ἀϕαι-
ρεῖται αὐτοῦ τἀγαθὸν εἶναι. Πάντα ἄρα ἀϕελὼν καὶ οὐδὲν  
περὶ αὐτοῦ εἰπὼν οὐδέ τι ψευσάμενος, ὡς ἔστι παρ’ αὐτῷ, 
εἴασε  τὸ "ἔστιν" οὐδὲν καταμαρτυρήσας τῶν οὐ παρόντων,  
οἷον οἱ μὴ ἐπιστήμῃ τοὺς ἐπαίνους ποιούμενοι, οἳ ἐλαττοῦσι 
τὴν τῶν ἐπαινουμένων δόξαν προστιθέντες αὐτοῖς ἃ τῆς  
ἀξίας αὐτῶν ἐστιν ἐλάττω, ἀποροῦντες ἀληθεῖς εἰπεῖν περὶ  
τῶν ὑποκειμένων προσώπων τοὺς λόγους. Καὶ οὖν καὶ  
ἡμεῖς μηδὲν τῶν ὑστέρων καὶ τῶν ἐλαττόνων προστιθῶμεν,
ἀλλ’ ὡς ὑπὲρ ταῦτα ἰὼν ἐκεῖνος τούτων αἴτιος ᾖ, ἀλλὰ
μὴ αὐτὸς ταῦτα. Καὶ γὰρ αὖ ϕύσις ἀγαθοῦ οὐ πάντα εἶναι
οὐδ’ αὖ ἕν τι τῶν πάντων· εἴη γὰρ ἂν ὑπὸ ἓν καὶ ταὐτὸν
τοῖς ἅπασιν, ὑπὸ δὲ ταὐτὸν ὂν τοῖς πᾶσι διαϕέροι ἂν τῷ
ἰδίῳ μόνον καὶ διαϕορᾷ καὶ προσθήκῃ. ῎Εσται τοίνυν δύο,
οὐχ ἕν, ὧν τὸ μὲν οὐκ ἀγαθόν, τὸ κοινόν, τὸ δὲ ἀγαθόν.
Μικτὸν ἄρα ἔσται ἐξ ἀγαθοῦ καὶ οὐκ ἀγαθοῦ· οὐκ ἄρα κα-
θαρῶς ἀγαθὸν οὐδὲ πρώτως, ἀλλ’ ἐκεῖνο ἂν εἴη πρώτως,
οὗ μετέχον παρὰ τὸ κοινὸν γεγένηται ἀγαθόν. Μεταλήψει  
μὲν δὴ αὐτὸ ἀγαθόν· οὗ δὲ μετέλαβεν, οὐδὲν τῶν πάντων.  
[Οὐδὲν ἄρα τῶν πάντων τὸ ἀγαθόν]. ’Αλλ’ εἰ ἐν αὐτῷ τοῦτο   
τὸ ἀγαθόν - διαϕορὰ γάρ, καθ’ ἣν τοῦτο τὸ σύνθετον ἦν  
ἀγαθόν - δεῖ αὐτῷ παρ’ ἄλλου εἶναι. ῏Ην δὲ αὐτὸ ἁπλοῦν  
καὶ μόνον ἀγαθόν· πολλῷ ἄρα τὸ ἀϕ’ οὗ μόνον ἀγαθόν.  
Τὸ ἄρα πρώτως καὶ τἀγαθὸν ὑπέρ τε πάντα τὰ ὄντα ἀνα- 
πέϕανται ἡμῖν καὶ μόνον ἀγαθὸν καὶ οὐδὲν ἔχον ἐν ἑαυτῷ,  
ἀλλὰ ἀμιγὲς πάντων καὶ ὑπὲρ πάντα καὶ αἴτιον τῶν πάν- 
των. Οὐ γὰρ δὴ ἐκ κακοῦ τὸ καλὸν οὐδὲ τὰ ὄντα οὐδ’ αὖ  
ἐξ ἀδιαϕόρων. Κρεῖττον γὰρ τὸ ποιοῦν τοῦ ποιουμένου·  
τελειότερον γάρ.   
@T[6]
@C[1]
Τὸ μέν ἐστι νοεῖν ἄλλο ἄλλο, τὸ δὲ αὐτὸ αὐτό, ὃ ἤδη  
ϕεύγει μᾶλλον τὸ δύο εἶναι. Τὸ δὲ πρότερον λεχθὲν βούλε-
ται καὶ αὐτό, ἀλλ’ ἧττον δύναται· παρ’ αὐτῷ μὲν γὰρ ἔχει
ὃ ὁρᾷ, ἕτερόν γε μὴν ὂν ἐκείνου. Τὸ δὲ οὐ κεχώρισται τῇ  
οὐσίᾳ, ἀλλὰ συνὸν αὐτῷ ὁρᾷ ἑαυτό. ῎Αμϕω οὖν γίνεται ἓν  
ὄν. Μᾶλλον οὖν νοεῖ, ὅτι ἔχει, καὶ πρώτως νοεῖ, ὅτι τὸ  
νοοῦν δεῖ ἓν καὶ δύο εἶναι. Εἴτε γὰρ μὴ ἕν, ἄλλο τὸ νοοῦν,  
ἄλλο τὸ νοούμενον ἔσται - οὐκ ἂν οὖν πρώτως νοοῦν εἴη,  
ὅτι ἄλλου τὴν νόησιν λαμβάνον οὐ τὸ πρώτως νοοῦν ἔσται,  
ὅτι ὃ νοεῖ οὐκ ἔχει ὡς αὑτοῦ, ὥστε οὐδ’ αὐτό· ἢ εἰ ἔχει ὡς  
αὐτό, ἵνα κυρίως νοῇ, τὰ δύο ἓν ἔσται· δεῖ ἄρα ἓν εἶναι  
ἄμϕω - εἴτε ἓν μέν, μὴ δύο δὲ αὖ ἔσται, ὅ τι νοήσει οὐχ  
ἕξει· ὥστε οὐδὲ νοοῦν ἔσται. ‘Απλοῦν ἄρα καὶ οὐχ ἁπλοῦν  
δεῖ εἶναι. Μᾶλλον δ’ ἄν τις αὐτὸ τοιοῦτον ὂν ἕλοι ἀπὸ τῆς   
ψυχῆς ἀναβαίνων· ἐνταῦθα γὰρ διαιρεῖν ῥᾴδιον, καὶ ῥᾷον  
ἄν τις τὸ διπλοῦν ἴδοι. Εἰ οὖν τις διπλοῦν ϕῶς ποιήσειε,
τὴν μὲν ψυχὴν κατὰ τὸ ἧττον, τὸ δὲ νοητὸν αὐτῆς κατὰ τὸ
καθαρώτερον, εἶτα ποιήσειε καὶ τὸ ὁρῶν ἴσον εἶναι ϕῶς
τῷ ὁρωμένῳ, οὐκ ἔχων ἔτι χωρίζειν τῇ διαϕορᾷ ἓν τὰ δύο
θήσεται νοῶν μέν, ὅτι δύο ἦν, ὁρῶν δὲ ἤδη ἕν· οὕτω νοῦν
καὶ νοητὸν αἱρήσει. ‘Ημεῖς μὲν οὖν τῷ λόγῳ ἐκ δύο ἓν πε-
ποιήκαμεν, τὸ δ’ ἀνάπαλιν ἐξ ἑνός ἐστι δύο, ὅτι νοεῖ, ποιοῦν  
αὐτὸ δύο, μᾶλλον δὲ ὄν, ὅτι νοεῖ, δύο, καὶ ὅτι αὐτό, ἕν.  
@C[2]
Εἰ δὴ τὸ μὲν πρώτως νοοῦν, τὸ δὲ ἤδη ἄλλως νοοῦν,  
τὸ ἐπέκεινα τοῦ πρώτως νοοῦντος οὐκ ἂν ἔτι νοοῖ· νοῦν γὰρ  
δεῖ γενέσθαι, ἵνα νοῇ, ὄντα δὲ νοῦν καὶ νοητὸν ἔχειν καὶ  
πρώτως νοοῦντα ἔχειν τὸ νοητὸν ἐν αὑτῷ. Νοητὸν δὲ ὂν  
οὐκ ἀνάγκη πᾶν καὶ νοοῦν ἐν αὑτῷ ἔχειν καὶ νοεῖν· ἔσται  
γὰρ οὐ μόνον νοητόν, ἀλλὰ καὶ νοοῦν, πρῶτόν τε οὐκ ἔσται  
δύο ὄν. ῞Ο τε νοῦς ὁ τὸ νοητὸν ἔχων οὐκ ἂν συσταίη μὴ  
οὔσης οὐσίας καθαρῶς νοητοῦ, ὃ πρὸς μὲν τὸν νοῦν νοητὸν  
ἔσται, καθ’ ἑαυτὸ δὲ οὔτε νοοῦν οὔτε νοητὸν κυρίως ἔσται·  
τό τε γὰρ νοητὸν ἑτέρῳ ὅ τε νοῦς τὸ ἐπιβάλλον τῇ νοήσει  
κενὸν ἔχει ἄνευ τοῦ λαβεῖν καὶ ἑλεῖν τὸ νοητὸν ὃ νοεῖ· οὐ  
γὰρ ἔχει τὸ νοεῖν ἄνευ τοῦ νοητοῦ. Τότε οὖν τέλεον, ὅταν  
ἔχῃ; ῎Εδει δὲ πρὸ τοῦ νοεῖν τέλεον εἶναι παρ’ αὐτοῦ τῆς  
οὐσίας. ῟Ωι ἄρα τὸ τέλεον ὑπάρξει, πρὸ τοῦ νοεῖν τοῦτο  
ἔσται· οὐδὲν ἄρα δεῖ αὐτῷ τοῦ νοεῖν· αὐτάρκης γὰρ πρὸ  
τούτου· οὐκ ἄρα νοήσει. Τὸ μὲν ἄρα οὐ νοεῖ, τὸ δὲ πρώ-  
τως νοεῖ, τὸ δὲ νοήσει δευτέρως. ῎Ετι εἰ νοήσει τὸ πρῶτον,
ὑπάρξει τι αὐτῷ· οὐκ ἄρα πρῶτον, ἀλλὰ καὶ δεύτερον  
καὶ οὐχ ἕν, ἀλλὰ πολλὰ ἤδη καὶ πάντα ὅσα νοήσει· καὶ γάρ, 
 εἰ μόνον ἑαυτόν, πολλὰ ἔσται.   
@C[3]
Εἰ δὲ πολλὰ τὸ αὐτὸ οὐδὲν κωλύειν ϕήσουσιν, ἓν  
τούτοις ὑποκείμενον ἔσται· οὐ δύναται γὰρ πολλὰ μὴ ἑνὸς  
ὄντος, ἀϕ’ οὗ ἢ ἐν ᾧ, ἢ ὅλως ἑνὸς καὶ τούτου πρώτου τῶν  
ἄλλων ἀριθμουμένου, ὃ αὐτὸ ἐϕ’ ἑαυτοῦ δεῖ λαβεῖν μόνον.  
Εἰ δὲ ὁμοῦ εἴη μετὰ τῶν ἄλλων, δεῖ τοῦτο συλλαβόντα αὐ-
τὸ μετὰ τῶν ἄλλων, ὅμως δὲ ἕτερον τῶν ἄλλων ὄν, ἐᾶν ὡς
μετ’ ἄλλων, ζητεῖν δὲ τοῦτο τὸ ὑποκείμενον τοῖς ἄλλοις
μηκέτι μετὰ τῶν ἄλλων, ἀλλὰ αὐτὸ καθ’ ἑαυτό. Τὸ γὰρ ἐν
τοῖς ἄλλοις αὐτὸ ὅμοιον μὲν ἂν εἴη τούτῳ, οὐκ ἂν δὲ εἴη
τοῦτο. ’Αλλὰ δεῖ αὐτὸ μόνον εἶναι, εἰ μέλλοι καὶ ἐν ἄλλοις
ὁρᾶσθαι· εἰ μή τις αὐτοῦ λέγοι τὸ εἶναι σὺν τοῖς ἄλλοις τὴν
ὑπόστασιν ἔχειν· οὐκ ἄρα ἁπλοῦν αὐτὸ ἔσται, οὐδὲ τὸ συγ-
κείμενον ἐκ πολλῶν ἔσται· τό τε γὰρ οὐ δυνάμενον ἁπλοῦν
εἶναι ὑπόστασιν οὐχ ἕξει, τό τε συγκείμενον ἐκ πολλῶν
ἁπλοῦ οὐκ ὄντος οὐδ’ αὐτὸ ἔσται. ‘Εκάστου γὰρ ἁπλοῦ οὐ
δυναμένου εἶναι οὐχ ὑϕεστηκότος τινὸς ἑνὸς ἁπλοῦ ὑϕ’
ἑαυτοῦ [τὸ συγκείμενον ἐκ πολλῶν], οὐδενὸς αὐτῶν ὑπό-
στασιν ἔχειν καθ’ ἑαυτὸ [οὐ] δυναμένου οὐδὲ παρέχειν αὐ-
τὸ μετ’ ἄλλου εἶναι τῷ ὅλως μὴ εἶναι, πῶς ἂν τὸ <συγκεί-
μενον ἐκ πολλῶν> ἐκ πάντων εἴη σύνθετον ἐκ μὴ ὄντων  
γεγενημένον, οὐ τὶ μὴ ὄντων, ἀλλ’ ὅλως μὴ ὄντων; Εἰ ἄρα   
πολλά τί ἐστι, δεῖ πρὸ τῶν πολλῶν ἓν εἶναι. Εἰ οὖν τῷ νο-
οῦντι πλῆθος, δεῖ ἐν τῷ <μὴ> πλήθει τὸ νοεῖν μὴ εἶναι.
῏Ην δὲ τοῦτο τὸ πρῶτον. ’Εν τοῖς ὑστέροις ἄρα αὐτοῦ τὸ
νοεῖν καὶ νοῦς ἔσται.  
@C[4]
῎Ετι εἰ τὸ ἀγαθὸν ἁπλοῦν καὶ ἀνενδεὲς δεῖ εἶναι,  
οὐδ’ ἂν τοῦ νοεῖν δέοιτο· οὗ δὲ μὴ δεῖ αὐτῷ, οὐ παρέσται  
αὐτῷ, ἐπεὶ καὶ ὅλως οὐδὲν πάρεστιν αὐτῷ· οὐκ ἄρα  
πάρεστιν αὐτῷ τὸ νοεῖν. Καὶ νοεῖ οὐδέν, ὅτι μηδὲ ἄλλο. ῎Ετι  
ἄλλο νοῦς τοῦ ἀγαθοῦ· ἀγαθοειδὴς γὰρ τῷ τὸ ἀγαθὸν νοεῖν.  
῎Ετι ὡς ἐν τοῖς δυσὶν ὄντος ἑνὸς καὶ ἄλλου οὐχ οἷόν τε τοῦ- 
το τὸ ἓν τὸ μετ’ ἄλλου τὸ ἓν εἶναι, ἀλλ’ ἔδει ἓν ἐϕ’ ἑαυτοῦ  
πρὸ τοῦ μετ’ ἄλλου εἶναι, οὕτω δεῖ καὶ ἐν ᾧ μετ’ ἄλλου τὸ  
ἐνυπάρχον ἁπλοῦν, καθ’ αὑτὸ τοῦτο ἁπλοῦν εἶναι, οὐκ ἔχον  
οὐδὲν ἐν ἑαυτῷ τῶν ὅσα ἐν τῷ μετ’ ἄλλων. Πόθεν γὰρ ἐν  
ἄλλῳ ἄλλο, μὴ πρότερον χωρὶς ὄντος ἀϕ’ οὗ τὸ ἄλλο; Τὸ  
μὲν γὰρ ἁπλοῦν οὐκ ἂν παρ’ ἄλλου εἴη, ὃ δ’ ἂν πολὺ ᾖ ἢ  
δύο, δεῖ αὐτὸ ἀνηρτῆσθαι εἰς ἄλλο.  
Καὶ οὖν ἀπεικαστέον τὸ μὲν ϕωτί, τὸ δὲ ἐϕεξῆς ἡλίῳ,  
τὸ δὲ τρίτον τῷ σελήνης ἄστρῳ κομιζομένῳ τὸ ϕῶς παρ’  
ἡλίου. Ψυχὴ μὲν γὰρ ἐπακτὸν νοῦν ἔχει ἐπιχρωννύντα  
αὐτὴν νοερὰν οὖσαν, νοῦς δ’ ἐν αὐτῷ οἰκεῖον ἔχει οὐ ϕῶς  
ὢν μόνον, ἀλλ’ ὅ ἐστι πεϕωτισμένον ἐν τῇ αὐτοῦ οὐσίᾳ, τὸ   
δὲ παρέχον τούτῳ τὸ ϕῶς οὐκ ἄλλο ὂν ϕῶς ἐστιν ἁπλοῦν  
παρέχον τὴν δύναμιν ἐκείνῳ τοῦ εἶναι ὅ ἐστι. Τί ἂν οὖν  
αὐτὸ δέοιτό τινος; Οὐ γὰρ αὐτὸ τὸ αὐτὸ τῷ ἐν ἄλλῳ· ἄλλο  
γὰρ τὸ ἐν ἄλλῳ ἐστὶ τοῦ αὐτὸ καθ’ αὑτὸ ὄντος.  
@C[5]
῎Ετι τὸ πολὺ ζητοῖ ἂν ἑαυτὸ καὶ ἐθέλοι ἂν συν- 
νεύειν καὶ συναισθάνεσθαι αὐτοῦ. ῝Ο δ’ ἐστὶ πάντη ἕν, ποῦ  
χωρήσεται πρὸς αὐτό; Ποῦ δ’ ἂν δέοιτο συναισθήσεως;  
’Αλλ’ ἔστι τὸ αὐτὸ καὶ συναισθήσεως καὶ πάσης κρεῖττον  
νοήσεως. Τὸ γὰρ νοεῖν οὐ πρῶτον οὔτε τῷ εἶναι οὔτε τῷ  
τίμιον εἶναι, ἀλλὰ δεύτερον καὶ γενόμενον, ἐπειδὴ ὑπέστη τὸ 
 ἀγαθὸν καὶ <τὸ> γενόμενον ἐκίνησε πρὸς αὐτό, τὸ δ’ ἐκινήθη  
τε καὶ εἶδε. Καὶ τοῦτό ἐστι νοεῖν, κίνησις πρὸς ἀγαθὸν  
ἐϕιέμενον ἐκείνου· ἡ γὰρ ἔϕεσις τὴν νόησιν ἐγέννησε καὶ  
συνυπέστησεν αὐτῇ· ἔϕεσις γὰρ ὄψεως ὅρασις. Οὐδὲν οὖν  
δεῖ αὐτὸ τὸ ἀγαθὸν νοεῖν· οὐ γάρ ἐστιν ἄλλο αὐτοῦ τὸ  
ἀγαθόν. ’Επεὶ καὶ ὅταν τὸ ἕτερον παρὰ τὸ ἀγαθὸν αὐτὸ νοῇ,  
τῷ ἀγαθοειδὲς εἶναι νοεῖ καὶ ὁμοίωμα ἔχειν πρὸς τὸ  
ἀγαθὸν καὶ ὡς ἀγαθὸν καὶ ἐϕετὸν αὐτῷ γενόμενον νοεῖ καὶ  
οἷον ϕαντασίαν τοῦ ἀγαθοῦ λαμβάνον. Εἰ δ’ ἀεὶ οὕτως, ἀεὶ  
τοῦτο. Καὶ γὰρ αὖ ἐν τῇ νοήσει αὐτοῦ κατὰ συμβεβηκὸς   
αὐτὸ νοεῖ· πρὸς γὰρ τὸ ἀγαθὸν βλέπων αὐτὸν νοεῖ. ’Ενερ- 
γοῦντα γὰρ αὖ ἑαυτὸν νοεῖ· ἡ δ’ ἐνέργεια ἁπάντων πρὸς τὸ  
ἀγαθόν.  
@C[6]
Εἰ δὴ ταῦτα ὀρθῶς λέγεται, οὐκ ἂν ἔχοι χώραν νοή- 
σεως ἡντινοῦν τὸ ἀγαθόν· ἄλλο γὰρ δεῖ τῷ νοοῦντι τὸ  
ἀγαθὸν εἶναι. ’Ανενέργητον οὖν. Καὶ τί δεῖ ἐνεργεῖν τὴν  
ἐνέργειαν; ῞Ολως μὲν γὰρ οὐδεμία ἐνέργεια ἔχει αὖ πάλιν  
ἐνέργειαν. Εἰ δέ γε ταῖς ἄλλαις ταῖς εἰς ἄλλο ἔχουσιν  
ἐπανενεγκεῖν, τήν γε πρώτην ἁπασῶν, εἰς ἣν αἱ ἄλλαι  
ἀνήρτηνται, αὐτὸ ἐᾶν δεῖ τοῦτο ὅ ἐστιν, οὐδὲν αὐτῇ ἔτι  
προστιθέντας. ‘Η οὖν τοιαύτη ἐνέργεια οὐ νόησις· οὐ γὰρ  
ἔχει ὃ νοήσει· αὐτὸ γὰρ πρῶτον. ῎Επειτα οὐδ’ ἡ νόησις  
νοεῖ, ἀλλὰ τὸ ἔχον τὴν νόησιν· δύο οὖν πάλιν αὖ ἐν τῷ νο-
οῦντι γίγνεται· τοῦτο δὲ οὐδαμῇ δύο. ῎Ετι δὲ μᾶλλον ἴδοι
ἄν τις τοῦτο, εἰ λάβοι, πῶς ἐν παντὶ τὸ νοοῦν σαϕέστερον
ὑπάρχει, ἡ διπλῆ ϕύσις αὕτη. Λέγομεν τὰ ὄντα ὡς ὄντα
καὶ αὐτὸ ἕκαστον καὶ τὰ ἀληθῶς ὄντα ἐν τῷ νοητῷ τόπῳ  
εἶναι οὐ μόνον, ὅτι τὰ μὲν μένει ὡσαύτως τῇ οὐσίᾳ, τὰ δὲ  
ῥεῖ καὶ οὐ μένει, ὅσα ἐν αἰσθήσει - τάχα γὰρ καὶ ἐν τοῖς  
αἰσθητοῖς ἔστι τὰ μένοντα - ἀλλὰ μᾶλλον, ὅτι τὸ τέλεον  
τοῦ εἶναι παρ’ αὐτῶν ἔχει. Δεῖ γὰρ τὴν πρώτως λεγομένην  
οὐσίαν οὐκ εἶναι τοῦ εἶναι σκιάν, ἀλλ’ ἔχειν πλῆρες τὸ εἶ-
ναι. Πλῆρες δέ ἐστι τὸ εἶναι, ὅταν εἶδος τοῦ νοεῖν καὶ ζῆν
λάβῃ. ‘Ομοῦ ἄρα τὸ νοεῖν, τὸ ζῆν, τὸ εἶναι ἐν τῷ ὄντι. Εἰ
ἄρα ὄν, καὶ νοῦς, καὶ εἰ νοῦς, καὶ ὄν, καὶ τὸ νοεῖν ὁμοῦ
μετὰ τοῦ εἶναι. Πολλὰ ἄρα καὶ οὐχ ἓν τὸ νοεῖν. ’Ανάγκη
τοίνυν τῷ μὴ τοιούτῳ μηδὲ τὸ νοεῖν εἶναι. Καὶ καθέκαστα
δὲ ἐπιοῦσιν ἀνθρώπου καὶ νόησις <ἄνθρωπος καὶ νόησις>
ἵππου καὶ ἵππος καὶ δικαίου νόησις καὶ δίκαιον. Διπλᾶ
τοίνυν ἅπαντα καὶ τὸ ἓν δύο, καὶ αὖ τὰ δύο εἰς ἓν ἔρχεται.
‘Ο δὲ οὐκ ἔστι τούτων οὔθ’ ἓν ἕκαστον, οὐδὲ ἐκ πάντων τῶν
δύο οὐδ’ ὅλως δύο. ῞Οπως δὲ τὰ δύο ἐκ τοῦ ἑνός, ἐν ἄλλοις.
’Αλλ’ ἐπέκεινα οὐσίας ὄν τι καὶ τοῦ νοεῖν ἐπέκεινα εἶναι·
οὐ τοίνυν οὐδ’ ἐκεῖνο ἄτοπον, εἰ μὴ οἶδεν ἑαυτόν· οὐ γὰρ  
ἔχει παρ’ ἑαυτῷ, ὃ μάθῃ, εἷς ὤν. ’Αλλ’ οὐδὲ τὰ ἄλλα δεῖ   
αὐτὸν εἰδέναι· κρεῖττον γάρ τι καὶ μεῖζον δίδωσιν αὐτοῖς  
τοῦ εἰδέναι αὐτά-ἦν τὸ ἀγαθὸν τῶν ἄλλων - ἀλλὰ μᾶλ- 
λον ἐν τῷ αὐτῷ, καθόσον δύναται, ἐϕάπτεσθαι ἐκείνου.   
@T[7]
@C[1]
Εἰ καὶ τοῦ καθέκαστόν ἐστιν ἰδέα; ῍Η εἰ ἐγὼ καὶ  
ἕκαστος τὴν ἀναγωγὴν ἐπὶ τὸ νοητὸν ἔχει, καὶ ἑκάστου  
ἡ ἀρχὴ ἐκεῖ. ῍Η εἰ μὲν ἀεὶ Σωκράτης καὶ ψυχὴ Σωκράτους, 
ἔσται Αὐτοσωκράτης, καθὸ ᾗ ψυχὴ καθέκαστα καὶ <ὡς 
λέγεται> ἐκεῖ [ὡς λέγεται ἐκεῖ]. Εἰ δ’ οὐκ ἀεί, ἀλλὰ
ἄλλοτε ἄλλη γίγνεται ὁ πρότερον Σωκράτης, οἷον Πυθα-
γόρας ἤ τις ἄλλος, οὐκέτι ὁ καθέκαστα οὗτος κἀκεῖ. ’Αλλ’
εἰ ἡ ψυχὴ ἑκάστου ὧν διεξέρχεται τοὺς λόγους ἔχει πάντων,
πάντες αὖ ἐκεῖ· ἐπεὶ καὶ λέγομεν, ὅσους ὁ κόσμος ἔχει λό-
γους, καὶ ἑκάστην ψυχὴν ἔχειν. Εἰ οὖν καὶ ὁ κόσμος μὴ ἀν-
θρώπου μόνου, ἀλλὰ καὶ τῶν καθέκαστα ζῴων, καὶ ἡ ψυ-
χή· ἄπειρον οὖν τὸ τῶν λόγων ἔσται, εἰ μὴ ἀνακάμπτει
περιόδοις, καὶ οὕτως ἡ ἀπειρία ἔσται πεπερασμένη, ὅταν
ταὐτὰ ἀποδιδῶται. Εἰ οὖν ὅλως πλείω τὰ γινόμενα τοῦ
παραδείγματος, τί δεῖ εἶναι τῶν ἐν μιᾷ περιόδῳ πάντων
γινομένων λόγους καὶ παραδείγματα; ’Αρκεῖν γὰρ ἕνα
ἄνθρωπον εἰς πάντας ἀνθρώπους, ὥσπερ καὶ ψυχὰς ὡρισ-
μένας ἀνθρώπους ποιούσας ἀπείρους. ῍Η τῶν διαϕόρων
οὐκ ἔστιν εἶναι τὸν αὐτὸν λόγον, οὐδὲ ἀρκεῖ ἄνθρωπος πρὸς
παράδειγμα τῶν τινῶν ἀνθρώπων διαϕερόντων ἀλλήλων
οὐ τῇ ὕλῃ μόνον, ἀλλὰ καὶ ἰδικαῖς διαϕοραῖς μυρίαις· οὐ
γὰρ ὡς αἱ εἰκόνες Σωκράτους πρὸς τὸ ἀρχέτυπον, ἀλλὰ
δεῖ τὴν διάϕορον ποίησιν ἐκ διαϕόρων λόγων. ‘Η δὲ πᾶσα
περίοδος πάντας ἔχει τοὺς λόγους, αὖθις δὲ τὰ αὐτὰ πάλιν
κατὰ τοὺς αὐτοὺς λόγους. Τὴν δὲ ἐν τῷ νοητῷ ἀπειρίαν οὐ
δεῖ δεδιέναι· πᾶσα γὰρ ἐν ἀμερεῖ, καὶ οἷον πρόεισιν, ὅταν
ἐνεργῇ.  
@C[2]
’Αλλ’ εἰ αἱ μίξεις τῶν λόγων ἄρρενος καὶ θήλεος  
διαϕόρους ποιοῦσιν, οὐκέτι τοῦ γινομένου ἑκάστου λόγος  
τις ἔσται, ὅ τε ἑκάτερος γεννῶν, οἷον ὁ ἄρρην, οὐ κατὰ  
διαϕόρους λόγους ποιήσει, ἀλλὰ καθ’ ἕνα τὸν αὐτοῦ ἢ  
πατρὸς αὐτοῦ. ῍Η οὐδὲν κωλύει καὶ κατὰ διαϕόρους  
τῷ τοὺς πάντας ἔχειν αὐτούς, ἄλλους δὲ ἀεὶ προχείρους.  
῞Οταν δὲ ἐκ τῶν αὐτῶν γονέων διάϕοροι; ῍Η διὰ τὴν  
οὐκ ἴσην ἐπικράτησιν. ’Αλλ’ ἐκεῖνο, ὅτι οὔ, κἂν εἰ ἐν τῷ  
ϕαίνεσθαι-ὁτὲ μὲν κατὰ τὸ ἄρρεν τὸ πλεῖστον, ὁτὲ δὲ  
κατὰ τὸ θῆλυ, ἢ κατὰ τὸ ἴσον μέρος ἔδωκεν ἑκάτερος, ἀλλ’  
ὅλον μὲν ἔδωκε καὶ ἔγκειται, κρατεῖ δὲ τῆς ὕλης μέρος   
ἑκατέρου ἢ θάτερον. Οἱ δὲ ἐν ἄλλῃ χώρᾳ πῶς διάϕοροι;  
῏Αρ’ οὖν ἡ ὕλη τὸ διάϕορον οὐχ ὁμοίως κρατουμένη; Πάν- 
τες ἄρα χωρὶς ἑνὸς παρὰ ϕύσιν. Εἰ δὲ τὸ διάϕορον πολλα- 
χοῦ καλόν, οὐχ ἓν τὸ εἶδος. ’Αλλὰ τῷ αἴσχει μόνῳ ἀπο- 
δοτέον τὸ παρὰ τὴν ὕλην κἀκεῖ τῶν τελείων λόγων κεκρυμ- 
μένων μέν, δοθέντων δὲ ὅλων. ’Αλλ’ ἔστωσαν διάϕοροι  
οἱ λόγοι· τί δεῖ τοσούτους, ὅσοι οἱ γινόμενοι ἐν μιᾷ περι
-όδῳ, εἴπερ ἔνι τῶν αὐτῶν διδομένων διαϕόρους ἔξωθεν ϕαί- 
νεσθαι; ῍Η συγκεχώρηται τῶν ὅλων διδομένων, ζητεῖται  
δέ, εἰ τῶν αὐτῶν κρατούντων. ῏Αρ’ οὖν, ὅτι τὸ ταὐτὸν  
πάντη ἐν τῇ ἑτέρᾳ περιόδῳ, ἐν ταύτῃ δὲ οὐδὲν πάντη ταὐ- 
τόν;  
@C[3]
Πῶς οὖν ἐπὶ πολλῶν διδύμων διαϕόρους ϕήσομεν  
τοὺς λόγους; Εἰ δὲ καὶ ἐπὶ τὰ ἄλλα ζῷά τις ἴοι καὶ τὰ  
πολύτοκα μάλιστα; ῎Η, ἐϕ’ ὧν ἀπαράλλακτα, εἷς λόγος.  
’Αλλ’ εἰ τοῦτο, οὐχ, ὅσα τὰ καθέκαστα, τοσοῦτοι καὶ  
οἱ λόγοι. ῍Η ὅσα διάϕορα τὰ καθέκαστα, καὶ διάϕορα  
οὐ τῷ ἐλλείπειν κατὰ τὸ εἶδος. ῍Η τί κωλύει καὶ ἐν οἷς  
ἀδιάϕορα; Εἴπερ τινὰ ὅλως ἐστὶ πάντη ἀδιάϕορα. ‘Ως γὰρ  
ὁ τεχνίτης, κἂν ἀδιάϕορα ποιῇ, δεῖ ὅμως τὸ ταὐτὸν δια- 
ϕορᾷ λαμβάνειν λογικῇ, καθ’ ἣν ἄλλο ποιήσει προσϕέρων  
διάϕορόν τι τῷ αὐτῷ· ἐν δὲ τῇ ϕύσει μὴ λογισμῷ γινομέ-
νου τοῦ ἑτέρου, ἀλλὰ λόγοις μόνον, συνεζεῦχθαι δεῖ τῷ
εἴδει τὸ διάϕορον· ἡμεῖς δὲ λαμβάνειν τὴν διαϕορὰν ἀδυ-
νατοῦμεν. Καὶ εἰ μὲν ἡ ποίησις ἔχει τὸ εἰκῆ τοῦ ὁποσαοῦν,
ἄλλος λόγος· εἰ δὲ μεμέτρηται, ὁπόσα τινὰ εἴη, τὸ ποσὸν
ὡρισμένον ἔσται τῇ τῶν λόγων ἁπάντων ἐξελίξει καὶ ἀνα-
πλώσει· ὥστε, ὅταν παύσηται πάντα, ἀρχὴ ἄλλη· ὁπόσον
γὰρ δεῖ τὸν κόσμον εἶναι, καὶ ὁπόσα ἐν τῷ ἑαυτοῦ βίῳ δι-
εξελεύσεται, κεῖται ἐξ ἀρχῆς ἐν τῷ ἔχοντι τοὺς λόγους.
῏Αρ’ οὖν καὶ ἐπὶ τῶν ἄλλων ζῴων, ἐϕ’ ὧν πλῆθος ἐκ μιᾶς  
γενέσεως, τοσούτους τοὺς λόγους; ῍Η οὐ ϕοβητέον τὸ ἐν  
τοῖς σπέρμασι καὶ τοῖς λόγοις ἄπειρον ψυχῆς τὰ πάντα  
ἐχούσης. ῍Η καὶ ἐν νῷ, ᾗ ἐν ψυχῇ, τὸ ἄπειρον τούτων ἀνά-
παλιν τῶν ἐκεῖ προχείρων.   
@T[8]
@C[1]
|302$’Επειδή ϕαμεν τὸν ἐν θέᾳ τοῦ νοητοῦ κόσμου γεγενη- 
μένον καὶ τὸ τοῦ ἀληθινοῦ νοῦ κατανοήσαντα κάλλος τοῦ- 
τον δυνήσεσθαι καὶ τὸν τούτου πατέρα καὶ τὸν ἐπέκεινα  
νοῦ εἰς ἔννοιαν βαλέσθαι,# |303$ πειραθῶμεν ἰδεῖν καὶ εἰπεῖν ἡμῖν  
αὐτοῖς, ὡς οἷόν τε τὰ τοιαῦτα εἰπεῖν, πῶς ἄν τις τὸ  
κάλλος τοῦ νοῦ καὶ τοῦ κόσμου ἐκείνου θεάσαιτο.# |304$ Κειμέ- 
νων τοίνυν ἀλλήλων ἐγγύς, ἔστω δέ, εἰ βούλει, <δύο> λίθων  
ἐν ὄγκῳ, τοῦ μὲν ἀρρυθμίστου καὶ τέχνης ἀμοίρου, τοῦ δὲ  
ἤδη τέχνῃ κεκρατημένου εἰς ἄγαλμα θεοῦ ἢ καί τινος  
ἀνθρώπου, θεοῦ μὲν Χάριτος ἤ τινος Μούσης, ἀνθρώπου  
δὲ μή τινος, ἀλλ’ ὃν ἐκ πάντων καλῶν πεποίηκεν ἡ τέχνη,#  
|305$ϕανείη μὲν ἂν ὁ ὑπὸ τῆς τέχνης γεγενημένος εἰς εἴδους  
κάλλος καλὸς οὐ παρὰ τὸ εἶναι λίθος - ἦν γὰρ ἂν καὶ ὁ  
ἕτερος ὁμοίως καλός - ἀλλὰ παρὰ τοῦ εἴδους, ὃ ἐνῆκεν ἡ  
τέχνη.# |306$Τοῦτο μὲν τοίνυν τὸ εἶδος οὐκ εἶχεν ἡ ὕλη, ἀλλ’ ἦν  
ἐν τῷ ἐννοήσαντι καὶ πρὶν ἐλθεῖν εἰς τὸν λίθον· ἦν δ’ ἐν τῷ  
δημιουργῷ οὐ καθόσον ὀϕθαλμοὶ ἢ χεῖρες ἦσαν αὐτῷ, ἀλλ’  
ὅτι μετεῖχε τῆς τέχνης. ῏Ην ἄρα ἐν τῇ τέχνῃ τὸ κάλλος  
τοῦτο ἄμεινον πολλῷ· οὐ γὰρ ἐκεῖνο ἦλθεν εἰς τὸν λίθον τὸ  
ἐν τῇ τέχνῃ, ἀλλ’ ἐκεῖνο μὲν μένει, ἄλλο δὲ ἀπ’ ἐκείνης   
ἔλαττον ἐκείνου· καὶ οὐδὲ τοῦτο ἔμεινε καθαρὸν ἐν αὐτῷ,  
οὐδὲ οἷον ἐβούλετο, ἀλλ’ ὅσον εἶξεν ὁ λίθος τῇ τέχνῃ.# |307$Εἰ  
δ’ ἡ τέχνη ὅ ἐστι καὶ ἔχει τοιοῦτο ποιεῖ - καλὸν δὲ ποιεῖ  
κατὰ λόγον οὗ ποιεῖ-μειζόνως καὶ ἀληθεστέρως καλή   
ἐστι τὸ κάλλος ἔχουσα τὸ τέχνης μεῖζον μέντοι καὶ κάλλιον,
ἢ  ὅσον ἐστὶν ἐν τῷ ἔξω.# |308$Καὶ γὰρ ὅσῳ ἰὸν εἰς τὴν ὕλην ἐκτέ- 
ταται, τόσῳ ἀσθενέστερον τοῦ ἐν ἑνὶ μένοντος.# |309$’Αϕίσταται  
γὰρ ἑαυτοῦ πᾶν διιστάμενον, εἰ ἰσχύς, ἐν ἰσχύι, εἰ θερμό- 
της, ἐν θερμότητι, εἰ ὅλως δύναμις, ἐν δυνάμει, εἰ κάλλος,  
ἐν κάλλει.# |310$Καὶ τὸ πρῶτον ποιοῦν πᾶν καθ’ αὑτὸ κρεῖττον  
εἶναι δεῖ τοῦ ποιουμένου·# |311$οὐ γὰρ ἡ ἀμουσία μουσικόν, ἀλλ’  
ἡ μουσική, καὶ τὴν ἐν αἰσθητῷ ἡ πρὸ τούτου.# |312$Εἰ δέ τις τὰς  
τέχνας ἀτιμάζει, ὅτι μιμούμεναι τὴν ϕύσιν ποιοῦσι, πρῶ-
τον μὲν ϕατέον καὶ τὰς ϕύσεις μιμεῖσθαι ἄλλα. ῎Επειτα δεῖ  
εἰδέναι, ὡς οὐχ ἁπλῶς τὸ ὁρώμενον μιμοῦνται, ἀλλ’ ἀνα- 
τρέχουσιν ἐπὶ τοὺς λόγους, ἐξ ὧν ἡ ϕύσις.# |313$Εἶτα καὶ ὅτι  
πολλὰ παρ’ αὑτῶν ποιοῦσι καὶ προστιθέασι δέ, ὅτῳ τι  
ἐλλείπει, ὡς ἔχουσαι τὸ κάλλος.# |314$’Επεὶ καὶ ὁ Φειδίας τὸν  
Δία πρὸς οὐδὲν αἰσθητὸν ποιήσας, ἀλλὰ λαβὼν οἷος ἂν  
γένοιτο, εἰ ἡμῖν ὁ Ζεὺς δι’ ὀμμάτων ἐθέλοι ϕανῆναι.#  
@C[2]
|315$’Αλλ’ ἡμῖν ἀϕείσθωσαν αἱ τέχναι·# |316$ὧν δὲ λέγονται τὰ  
ἔργα μιμεῖσθαι, τὰ ϕύσει κάλλη γινόμενα καὶ λεγόμενα,  
θεωρῶμεν, λογικά τε ζῷα καὶ ἄλογα πάντα καὶ μάλιστα  
ὅσα κατώρθωται αὐτῶν τοῦ πλάσαντος αὐτὰ καὶ δημιουρ-  
γήσαντος ἐπικρατήσαντος τῆς ὕλης καὶ εἶδος ὃ ἐβούλετο  
παρασχόντος.# |317$Τί οὖν τὸ κάλλος ἐστὶν ἐν τούτοις; Οὐ γὰρ  
δὴ τὸ αἷμα καὶ τὰ καταμήνια· ἀλλὰ καὶ χρόα ἄλλη τού- 
των καὶ σχῆμα ἢ οὐδὲν ἤ τι ἄσχημον ἢ οἷον τὸ περιέχον   
ἁπλοῦν τι, οἷα ὕλη.# |318$Πόθεν δὴ ἐξέλαμψε τὸ τῆς ‘Ελένης  
τῆς περιμαχήτου κάλλος, ἢ ὅσαι γυναικῶν ’Αϕροδίτης  
ὅμοιαι κάλλει;# |319$’Επεὶ καὶ τὸ τῆς ’Αϕροδίτης αὐτῆς πόθεν,  
ἢ εἴ τις ὅλως καλὸς ἄνθρωπος ἢ θεὸς τῶν ἂν εἰς ὄψιν  
ἐλθόντων ἢ καὶ μὴ ἰόντων, ἐχόντων δὲ ἐπ’ αὐτοῖς ὁραθὲν  
ἂν κάλλος;# |320$῏Αρ’ οὐκ εἶδος μὲν πανταχοῦ τοῦτο, ἧκον δὲ  
ἐπὶ τὸ γενόμενον ἐκ τοῦ ποιήσαντος, ὥσπερ ἐν ταῖς τέχναις  
ἐλέγετο ἐπὶ τὰ τεχνητὰ ἰέναι παρὰ τῶν τεχνῶν;# |321$Τί οὖν;  
Καλὰ μὲν τὰ ποιήματα καὶ ὁ ἐπὶ τῆς ὕλης λόγος, ὁ δὲ μὴ  
ἐν ὕλῃ, ἀλλ’ ἐν τῷ ποιοῦντι λόγος οὐ κάλλος, ὁ πρῶτος καὶ  
ἄυλος [ἀλλ’ εἰς ἓν] οὗτος;# |322$’Αλλ’ εἰ μὲν ὁ ὄγκος ἦν καλός,  
καθόσον ὄγκος ἦν, ἐχρῆν τὸν λόγον, ὅτι μὴ ἦν ὄγκος, τὸν  
ποιήσαντα μὴ καλὸν εἶναι· εἰ δέ, ἐάν τε ἐν σμικρῷ ἐάν τε  
ἐν μεγάλῳ τὸ αὐτὸ εἶδος ᾖ, ὁμοίως κινεῖ καὶ διατίθησι τὴν  
ψυχὴν τὴν τοῦ ὁρῶντος τῇ αὐτοῦ δυνάμει, τὸ κάλλος οὐ  
τῷ τοῦ ὄγκου μεγέθει ἀποδοτέον.# |323$Τεκμήριον δὲ καὶ τόδε,  
ὅτι ἔξω μὲν ἕως ἐστίν, οὔπω εἴδομεν, ὅταν δὲ εἴσω γένη-
ται, διέθηκεν.# |324$Εἴσεισι δὲ δι’ ὀμμάτων εἶδος ὂν μόνον· ἢ πῶς
διὰ σμικροῦ; Συνεϕέλκεται δὲ καὶ τὸ μέγεθος οὐ μέγα ἐν
ὄγκῳ, ἀλλ’ εἴδει γενόμενον μέγα.# |325$῎Επειτα ἢ αἰσχρὸν δεῖ τὸ
ποιοῦν ἢ ἀδιάϕορον ἢ καλὸν εἶναι.# |326$Αἰσχρὸν μὲν οὖν ὂν οὐκ
ἂν τὸ ἐναντίον ποιήσειεν, ἀδιάϕορον δὲ τί μᾶλλον καλὸν ἢ  
αἰσχρόν;# |327$’Αλλὰ γάρ ἐστι καὶ ἡ ϕύσις ἡ τὰ οὕτω καλὰ  
δημιουργοῦσα πολὺ πρότερον καλή,# |328$ἡμεῖς δὲ τῶν ἔνδον  
οὐδὲν ὁρᾶν εἰθισμένοι οὐδ’ εἰδότες τὸ ἔξω διώκομεν ἀγνο- 
οῦντες, ὅτι τὸ ἔνδον κινεῖ· ὥσπερ ἂν εἴ τις τὸ εἴδωλον  
αὐτοῦ βλέπων ἀγνοῶν ὅθεν ἥκει ἐκεῖνο διώκοι.# |329$Δηλοῖ δέ,  
ὅτι τὸ διωκόμενον ἄλλο καὶ οὐκ ἐν μεγέθει τὸ κάλλος, καὶ  
τὸ ἐν τοῖς μαθήμασι κάλλος καὶ τὸ ἐν τοῖς ἐπιτηδεύμασι  
καὶ ὅλως τὸ ἐν ταῖς ψυχαῖς·# |330$οὗ δὴ καὶ ἀληθείᾳ μᾶλλον  
κάλλος, ὅταν τῳ ϕρόνησιν ἐνίδῃς καὶ ἀγασθῇς οὐκ εἰς τὸ  
πρόσωπον ἀϕορῶν - εἴη γὰρ ἂν τοῦτο αἶσχος - ἀλλὰ  
πᾶσαν μορϕὴν ἀϕεὶς διώκῃς τὸ εἴσω κάλλος αὐτοῦ.# |331$Εἰ δὲ  
μήπω σε κινεῖ, ὡς καλὸν εἰπεῖν τὸν τοιοῦτον, οὐδὲ σαυτὸν  
εἰς τὸ εἴσω βλέψας ἡσθήσῃ ὡς καλῷ. ῞Ωστε μάτην ἂν οὕτως  
ἔχων ζητοῖς ἐκεῖνο· αἰσχρῷ γὰρ καὶ οὐ καθαρῷ ζητήσεις·#  
|332$Διὸ οὐδὲ πρὸς πάντας οἱ περὶ τῶν τοιούτων λόγοι· εἰ δὲ  
καὶ σὺ εἶδες σαυτὸν καλόν, ἀναμνήσθητι.#  
@C[3]
|333$῎Εστιν οὖν καὶ ἐν τῇ ϕύσει λόγος κάλλους ἀρχέτυπος  
τοῦ ἐν σώματι,# |334$τοῦ δ’ ἐν τῇ ϕύσει ὁ ἐν τῇ ψυχῇ καλλίων,  
παρ’ οὗ καὶ ὁ ἐν τῇ ϕύσει.# |335$’Εναργέστατός γε μὴν ὁ ἐν  
σπουδαίᾳ ψυχῇ καὶ ἤδη προϊὼν κάλλει·# |336$κοσμήσας γὰρ τὴν  
ψυχὴν καὶ ϕῶς παρασχὼν ἀπὸ ϕωτὸς μείζονος πρώτως  
κάλλους ὄντος συλλογίζεσθαι ποιεῖ αὐτὸς ἐν ψυχῇ ὤν,   
οἷός ἐστιν ὁ πρὸ αὐτοῦ ὁ οὐκέτι ἐγγιγνόμενος οὐδ’ ἐν  
ἄλλῳ, ἀλλ’ ἐν αὐτῷ.# |337$Διὸ οὐδὲ λόγος ἐστίν, ἀλλὰ ποιητὴς  
τοῦ πρώτου λόγου κάλλους ἐν ὕλῃ ψυχικῇ ὄντος· νοῦς δὲ  
οὗτος, ὁ ἀεὶ νοῦς καὶ οὐ ποτὲ νοῦς, ὅτι μὴ ἐπακτὸς αὐτῷ.#  
|338$Τίνα ἂν οὖν εἰκόνα τις αὐτοῦ λάβοι; Πᾶσα γὰρ ἔσται ἐκ  
χείρονος. ’Αλλὰ γὰρ δεῖ τὴν εἰκόνα ἐκ νοῦ γενέσθαι, ὥστε  
μὴ δι’ εἰκόνος, ἀλλ’ οἷον χρυσοῦ παντὸς χρυσόν τινα δεῖγμα  
λαβεῖν, καὶ εἰ μὴ καθαρὸς εἴη ὁ ληϕθείς, καθαίρειν αὐτὸν  
ἢ ἔργῳ ἢ λόγῳ δεικνύντας, ὡς οὐ πᾶν τοῦτό ἐστι χρυσός,  
ἀλλὰ τουτὶ τὸ ἐν τῷ ὄγκῳ μόνον·# |339$οὕτω καὶ ἐνταῦθα ἀπὸ  
νοῦ τοῦ ἐν ἡμῖν κεκαθαρμένου, εἰ δὲ βούλει, ἀπὸ τῶν θεῶν,  
οἷός ἐστιν ὁ ἐν αὐτοῖς νοῦς. Σεμνοὶ μὲν γὰρ πάντες θεοὶ  
καὶ καλοὶ καὶ τὸ κάλλος αὐτῶν ἀμήχανον· ἀλλὰ τί ἐστι  
δι’ ὃ τοιοῦτοί εἰσιν; ῍Η νοῦς, καὶ ὅτι μᾶλλον νοῦς ἐνεργῶν  
ἐν αὐτοῖς, ὥστε ὁρᾶσθαι.# |340$Οὐ γὰρ δή, ὅτι αὐτῶν καλὰ τὰ  
σώματα. Καὶ γὰρ οἷς ἔστι σώματα, οὐ τοῦτό ἐστιν αὐτοῖς  
τὸ εἶναι θεοῖς, ἀλλὰ κατὰ τὸν νοῦν καὶ οὗτοι θεοί. Καλοὶ δὴ  
ᾗ θεοί.# |341$Οὐ γὰρ δὴ ποτὲ μὲν ϕρονοῦσι, ποτὲ δὲ ἀϕραίνουσιν,  
ἀλλ’ ἀεὶ ϕρονοῦσιν ἐν ἀπαθεῖ τῷ νῷ καὶ στασίμῳ καὶ κα-
θαρῷ καὶ ἴσασι πάντα καὶ γινώσκουσιν οὐ τὰ ἀνθρώπεια,
ἀλλὰ τὰ ἑαυτῶν τὰ θεῖα, καὶ ὅσα νοῦς ὁρᾷ.# |342$Τῶν δὲ θεῶν οἱ
μὲν ἐν οὐρανῷ ὄντες-σχολὴ γὰρ αὐτοῖς-θεῶνται ἀεί,
οἷον δὲ πόρρωθεν, τὰ ἐν ἐκείνῳ αὖ τῷ οὐρανῷ ὑπεροχῇ τῇ
ἑαυτῶν κεϕαλῇ. Οἱ δὲ ἐν ἐκείνῳ ὄντες, ὅσοις ἡ οἴκησις ἐπ’  
αὐτοῦ καὶ ἐν αὐτῷ, ἐν παντὶ οἰκοῦντες τῷ ἐκεῖ οὐρανῷ#-|343$  
πάντα γὰρ ἐκεῖ οὐρανὸς καὶ ἡ γῆ οὐρανὸς καὶ θάλασσα καὶ  
ζῷα καὶ ϕυτὰ καὶ ἄνθρωποι, πᾶν οὐράνιον ἐκείνου τοῦ οὐ-  
ρανοῦ-# |344$οἱ δὲ θεοὶ οἱ ἐν αὐτῷ οὐκ ἀπαξιοῦντες ἀνθρώπους  
οὐδ’ ἄλλο τι τῶν ἐκεῖ, ὅτι τῶν ἐκεῖ, πᾶσαν μὲν διεξίασι  
τὴν ἐκεῖ χώραν καὶ τὸν τόπον ἀναπαυόμενοι#  
@C[4]
|345$- καὶ γὰρ τὸ ῥεῖα ζώειν ἐκεῖ-καὶ ἀλήθεια δὲ  
αὐτοῖς καὶ γενέτειρα καὶ τροϕὸς καὶ οὐσία καὶ τροϕή -#
|346$καὶ ὁρῶσι τὰ πάντα, οὐχ οἷς γένεσις πρόσεστιν, ἀλλ’  
οἷς οὐσία, καὶ ἑαυτοὺς ἐν ἄλλοις·# |347$διαϕανῆ γὰρ πάντα καὶ  
σκοτεινὸν οὐδὲ ἀντίτυπον οὐδέν,# |348$ἀλλὰ πᾶς παντὶ ϕανερὸς
εἰς τὸ εἴσω καὶ πάντα·# |349$ϕῶς γὰρ ϕωτί.# |350$Καὶ γὰρ ἔχει πᾶς
πάντα ἐν αὑτῷ, καὶ αὖ ὁρᾷ ἐν ἄλλῳ πάντα,# |351$ὥστε πανταχοῦ
πάντα καὶ πᾶν πᾶν καὶ ἕκαστον πᾶν καὶ ἄπειρος ἡ αἴγλη·#
|352$ἕκαστον γὰρ αὐτῶν μέγα, ἐπεὶ καὶ τὸ μικρὸν μέγα·# |353$καὶ ἥ-
λιος ἐκεῖ πάντα ἄστρα, καὶ ἕκαστον ἥλιος αὖ καὶ πάντα.#
|354$’Εξέχει δ’ ἐν ἑκάστῳ ἄλλο, ἐμϕαίνει δὲ καὶ πάντα.# |355$῎Εστι δὲ
καὶ κίνησις καθαρά· οὐ γὰρ συγχεῖ αὐτὴν ἰοῦσαν ὃ κινεῖ ἕ-
τερον αὐτῆς ὑπάρχον·# |356$καὶ ἡ στάσις οὐ παρακινουμένη, ὅτι
μὴ μέμικται τῷ μὴ στασίμῳ·# |357$καὶ τὸ καλὸν καλόν, ὅτι μὴ
ἐν τῷ <μὴ> καλῷ.# |358$Βέβηκε δὲ ἕκαστος οὐκ ἐπ’ ἀλλοτρίας οἷον
γῆς, ἀλλ’ ἔστιν ἑκάστῳ ἐν ᾧ ἐστιν αὐτὸ ὅ ἐστι, καὶ συνθεῖ
αὐτῷ οἷον πρὸς τὸ ἄνω ἰόντι τὸ ὅθεν ἐστί, καὶ οὐκ αὐτὸς
μὲν ἄλλο, ἡ χώρα δὲ αὐτοῦ ἄλλο. Καὶ γὰρ τὸ ὑποκείμενον
νοῦς καὶ αὐτὸς νοῦς·# |359$οἷον εἴ τις καὶ τοῦτον τὸν οὐρανὸν
τὸν ὁρώμενον ϕωτοειδῆ ὄντα τοῦτο τὸ ϕῶς τὸ ἐξ αὐτοῦ
ϕῦναι νοήσειε τὰ ἄστρα. ’Ενταῦθα μὲν οὖν οὐκ ἐκ μέρους
ἄλλο ἄλλου γίνοιτο ἄν, καὶ εἴη ἂν μόνον ἕκαστον μέρος, ἐκεῖ
δὲ ἐξ ὅλου ἀεὶ ἕκαστον καὶ ἅμα ἕκαστον καὶ ὅλον· ϕαντά-
ζεται μὲν γὰρ μέρος, ἐνορᾶται δὲ τῷ ὀξεῖ τὴν ὄψιν ὅλον,#
|360$οἷον εἴ τις γένοιτο τὴν ὄψιν τοιοῦτος, οἷος ὁ Λυγκεὺς ἐλέ-
γετο καὶ τὰ εἴσω τῆς γῆς ὁρᾶν τοῦ μύθου τοὺς ἐκεῖ αἰνιτ-
τομένου ὀϕθαλμούς.# |361$Τῆς δὲ ἐκεῖ θέας οὔτε κάματός ἐστιν
οὔτ’ ἐστὶ πλήρωσις εἰς τὸ παύσασθαι θεωμένῳ· οὔτε γὰρ
κένωσις ἦν, ἵνα ἥκων εἰς πλήρωσιν καὶ τέλος ἀρκεσθῇ,
οὔτε τὸ μὲν ἄλλο, τὸ δ’ ἄλλο, ἵνα ἑτέρῳ τῶν ἐν αὐτῷ τὰ
τοῦ ἑτέρου μὴ ἀρέσκοντα ᾖ· ἄτρυτά τε τὰ ἐκεῖ. ’Αλλ’ ἔστι τὸ
ἀπλήρωτον τῷ μὴ τὴν πλήρωσιν καταϕρονεῖν ποιεῖν τοῦ
πεπληρωκότος· ὁρῶν γὰρ μᾶλλον ὁρᾷ, καὶ καθορῶν ἄπει-
ρον αὑτὸν καὶ τὰ ὁρώμενα τῇ ἑαυτοῦ συνέπεται ϕύσει.# |362$Καὶ
ἡ ζωὴ μὲν οὐδενὶ κάματον ἔχει, ὅταν ᾖ καθαρά· τὸ δ’ ἄρι-
στα ζῶν τί ἂν κάμοι;# |363$‘Η δὲ ζωὴ σοϕία, σοϕία δὲ οὐ πορι-
σθεῖσα λογισμοῖς, ὅτι ἀεὶ ἦν πᾶσα καὶ ἐλλείπουσα οὐδενί,
ἵνα ζητήσεως δεηθῇ· ἀλλ’ ἔστιν ἡ πρώτη καὶ οὐκ ἀπ’
ἄλλης· καὶ ἡ οὐσία αὐτὴ σοϕία, ἀλλ’ οὐκ αὐτός, εἶτα σο-
ϕός.# |364$Διὰ τοῦτο δὲ οὐδεμία μείζων, καὶ ἡ αὐτοεπιστήμη
ἐνταῦθα πάρεδρος τῷ νῷ τῷ συμπροϕαίνεσθαι, οἷον λέγουσι
κατὰ μίμησιν καὶ τῷ Διὶ τὴν Δίκην.# |365$Πάντα γὰρ τὰ τοιαῦτα
ἐκεῖ οἷον ἀγάλματα παρ’ αὐτῶν ἐνορώμενα, ὥστε θέαμα
εἶναι ὑπερευδαιμόνων θεατῶν.# |366$Τῆς μὲν οὖν σοϕίας τὸ
μέγεθος καὶ τὴν δύναμιν ἄν τις κατίδοι, ὅτι μετ’ αὐτῆς ἔχει
καὶ πεποίηκε τὰ ὄντα, καὶ πάντα ἠκολούθησε,# |366.1$καὶ ἔστιν
αὐτὴ τὰ ὄντα, καὶ συνεγένετο αὐτῇ, καὶ ἓν ἄμϕω, καὶ ἡ
οὐσία ἡ ἐκεῖ σοϕία.# |367$’Αλλ’ ἡμεῖς εἰς σύνεσιν οὐκ ἤλθομεν,
ὅτι καὶ τὰς ἐπιστήμας θεωρήματα καὶ συμϕόρησιν νενο-
μίκαμεν προτάσεων εἶναι· τὸ δὲ οὐδ’ ἐν ταῖς ἐνταῦθα ἐπι-
στήμαις.# |368$Εἰ δέ τις περὶ τούτων ἀμϕισβητεῖ, ἐατέον ταύ- 
τας ἐν τῷ παρόντι.# |369$Περὶ δὲ τῆς ἐκεῖ ἐπιστήμης, ἣν δὴ καὶ 
 ὁ Πλάτων κατιδών ϕησιν· οὐδ’ ἥτις ἐστὶν ἄλλη  
ἐν ἄλλῳ,# |370$ὅπως δέ, εἴασε ζητεῖν καὶ ἀνευρίσκειν, εἴπερ  
ἄξιοι τῆς προσηγορίας ϕαμὲν εἶναι - ἴσως οὖν βέλτιον  
ἐντεῦθεν τὴν ἀρχὴν ποιήσασθαι.#  
@C[5]
|371$Πάντα δὴ τὰ γινόμενα, εἴτε τεχνητὰ εἴτε ϕυσικὰ  
εἴη, σοϕία τις ποιεῖ, καὶ ἡγεῖται τῆς ποιήσεως πανταχοῦ  
σοϕία.# |372$’Αλλ’ εἰ δή τις κατ’ αὐτὴν τὴν σοϕίαν ποιοῖ, ἔστω- 
σαν μὲν αἱ τέχναι τοιαῦται.# |373$’Αλλ’ ὁ τεχνίτης πάλιν αὖ εἰς  
σοϕίαν ϕυσικὴν ἔρχεται, καθ’ ἣν γεγένηται, οὐκέτι συντε- 
θεῖσαν ἐκ θεωρημάτων, ἀλλ’ ὅλην ἕν τι, οὐ τὴν συγκειμέ- 
νην ἐκ πολλῶν εἰς ἕν, ἀλλὰ μᾶλλον ἀναλυομένην εἰς  
πλῆθος ἐξ ἑνός.# |374$Εἰ μὲν οὖν ταύτην τις πρώτην θήσεται,  
ἀρκεῖ· οὐκέτι γὰρ ἐξ ἄλλου οὖσα οὐδ’ ἐν ἄλλῳ.# |375$Εἰ δὲ τὸν  
μὲν λόγον ἐν τῇ ϕύσει, τούτου δὲ ἀρχὴν ϕήσουσι τὴν  
ϕύσιν, πόθεν ἕξει ϕήσομεν καὶ εἰ ἐξ ἄλλου ἐκείνου.# |376$Εἰ μὲν 
 ἐξ αὑτοῦ, στησόμεθα·# |377$εἰ δὲ εἰς νοῦν ἥξουσιν, ἐνταῦθα  
ὀπτέον, εἰ ὁ νοῦς ἐγέννησε τὴν σοϕίαν· καὶ εἰ ϕήσουσι,   
πόθεν; Εἰ δὲ ἐξ αὑτοῦ, ἀδύνατον ἄλλως ἢ αὐτὸν ὄντα σο- 
ϕίαν. ‘Η ἄρα ἀληθινὴ σοϕία οὐσία, καὶ ἡ ἀληθινὴ οὐσία  
σοϕία, καὶ ἡ ἀξία καὶ τῇ οὐσίᾳ παρὰ τῆς σοϕίας, καί,  
ὅτι παρὰ τῆς σοϕίας, οὐσία ἀληθής.# |378$Διὸ καὶ ὅσαι οὐσίαι  
σοϕίαν οὐκ ἔχουσι, τῷ μὲν διὰ σοϕίαν τινὰ γεγονέναι οὐ-  
σία, τῷ δὲ μὴ ἔχειν ἐν αὐταῖς σοϕίαν, οὐκ ἀληθιναὶ οὐσίαι.#  
|379$Οὐ τοίνυν δεῖ νομίζειν ἐκεῖ ἀξιώματα ὁρᾶν τοὺς θεοὺς οὐδὲ  
τοὺς ἐκεῖ ὑπερευδαίμονας, ἀλλ’ ἕκαστα τῶν λεγομένων  
ἐκεῖ καλὰ ἀγάλματα, οἷα ἐϕαντάζετό τις ἐν τῇ σοϕοῦ  
ἀνδρὸς ψυχῇ εἶναι, ἀγάλματα δὲ οὐ γεγραμμένα, ἀλλὰ  
ὄντα.# |380$Διὸ καὶ τὰς ἰδέας ὄντα ἔλεγον εἶναι οἱ παλαιοὶ καὶ  
οὐσίας.#  
@C[6]
|381$Δοκοῦσι δέ μοι καὶ οἱ Αἰγυπτίων σοϕοί,# |382$εἴτε ἀκρι- 
βεῖ ἐπιστήμῃ λαβόντες εἴτε καὶ συμϕύτῳ,# |383$περὶ ὧν ἐβού-
λοντο διὰ σοϕίας δεικνύναι, μὴ τύποις γραμμάτων διεξο-
δεύουσι λόγους καὶ προτάσεις μηδὲ μιμουμένοις ϕωνὰς καὶ
προϕορὰς ἀξιωμάτων κεχρῆσθαι, ἀγάλματα δὲ γράψαντες  
καὶ ἓν ἕκαστον ἑκάστου πράγματος ἄγαλμα# |384$ἐντυπώσαντες
ἐν τοῖς ἱεροῖς τὴν ἐκείνου <οὐ> διέξοδον ἐμϕῆναι, ὡς ἄρα τις
καὶ ἐπιστήμη καὶ σοϕία ἕκαστόν ἐστιν ἄγαλμα καὶ ὑποκεί-
μενον καὶ ἀθρόον καὶ οὐ διανόησις οὐδὲ βούλευσις.# ῞Υστερον
δὲ ἀπ’ αὐτῆς ἀθρόας οὔσης εἴδωλον ἐν ἄλλῳ ἐξειλιγμένον
ἤδη καὶ λέγον αὐτὸ ἐν διεξόδῳ καὶ τὰς αἰτίας, δι’ ἃς οὕτω,   
ἐξευρίσκον, ὡς τὸ καλῶς οὕτως ἔχοντος τοῦ γεγενημένου  
θαυμάσαι. |385$Εἴ τις οἶδε, θαυμάσαι ἔϕη τὴν σοϕίαν,# |386$πῶς  
αὐτὴ αἰτίας οὐκ ἔχουσα τῆς οὐσίας, δι’ ἃς οὕτω, παρέχει  
τοῖς ποιουμένοις κατ’ αὐτήν.# |387$Τὸ καλῶς ἄρα οὕτως καὶ τὸ  
ἐκ ζητήσεως ἂν μόλις ἢ οὐδ’ ὅλως ϕανέν, ὅτι δεῖ οὕτως,  
εἴπερ τις ἐξεύροι, πρὸ ζητήσεως καὶ πρὸ λογισμοῦ  
ὑπάρχειν οὕτως·# |388$οἷον - λάβωμεν γὰρ ἐϕ’ ἑνὸς μεγάλου ὃ  
λέγω, ὅπερ ἁρμόσει καὶ ἐπὶ πάντων -#  
@C[7]
|389$τοῦτο δὴ τὸ πᾶν, ἐπείπερ συγχωροῦμεν παρ’ ἄλλου  
αὐτὸ εἶναι καὶ τοιοῦτον εἶναι,# |390$ἆρα οἰόμεθα τὸν ποιητὴν  
αὐτοῦ ἐπινοῆσαι παρ’ αὑτῷ γῆν καὶ ταύτην ἐν μέσῳ δεῖν  
στῆναι, εἶτα ὕδωρ καὶ ἐπὶ τῇ γῇ τοῦτο, καὶ τὰ ἄλλα ἐν  
τάξει μέχρι τοῦ οὐρανοῦ,# |391$εἶτα ζῷα πάντα καὶ τούτοις  
μορϕὰς τοιαύτας ἑκάστῳ, ὅσαι νῦν εἰσι, καὶ τὰ ἔνδον ἑκά- 
στοις σπλάγχνα καὶ τὰ ἔξω μέρη, εἶτα διατεθέντα ἕκαστα  
παρ’ αὑτῷ οὕτως ἐπιχειρεῖν τῷ ἔργῳ;# |392$’Αλλ’ οὔτε ἡ ἐπίνοια  
δυνατὴ ἡ τοιαύτη-πόθεν γὰρ ἐπῆλθεν οὐπώποτε ἑωρα- 
κότι; -# |393$οὔτε ἐξ ἄλλου λαβόντι δυνατὸν ἦν ἐργάσασθαι, ὅπως  
νῦν οἱ δημιουργοὶ ποιοῦσι χερσὶ καὶ ὀργάνοις χρώμενοι·  
ὕστερον γὰρ καὶ χεῖρες καὶ πόδες.# |394$Λείπεται τοίνυν εἶναι 
μὲν πάντα ἐν ἄλλῳ, οὐδενὸς δὲ μεταξὺ ὄντος τῇ ἐν τῷ ὄντι  
πρὸς ἄλλο γειτονείᾳ οἷον ἐξαίϕνης ἀναϕανῆναι ἴνδαλμα καὶ   
εἰκόνα ἐκείνου εἴτε αὐτόθεν εἴτε ψυχῆς διακονησαμένης -  
διαϕέρει γὰρ οὐδὲν ἐν τῷ παρόντι - ἢ ψυχῆς τινος.# |395$’Αλλ’  
οὖν ἐκεῖθεν ἦν σύμπαντα ταῦτα, καὶ καλλιόνως ἐκεῖ· τὰ  
γὰρ τῇδε καὶ μέμικται, καὶ οὐκ ἐκεῖνα μέμικται.# |396$’Αλλ’ οὖν  
εἴδεσι κατέσχηται ἐξ ἀρχῆς εἰς τέλος, πρῶτον μὲν ἡ ὕλη  
τοῖς τῶν στοιχείων εἴδεσιν, εἶτ’ ἐπὶ εἴδεσιν εἴδη ἄλλα,  
εἶτα πάλιν ἕτερα· ὅθεν καὶ χαλεπὸν εὑρεῖν τὴν ὕλην ὑπὸ  
πολλοῖς εἴδεσι κρυϕθεῖσαν.# ’Επεὶ δὲ καὶ αὕτη εἶδός τι  
ἔσχατον, πᾶν εἶδος· τὸ δὲ καὶ πάντα εἴδη· τὸ γὰρ παράδειγμα  
εἶδος ἦν· ἐποιεῖτο δὲ ἀψοϕητί, ὅτι πᾶν τὸ ποιῆσαν καὶ οὐ- 
σία καὶ εἶδος· διὸ καὶ ἄπονος [καὶ οὕτως] ἡ δημιουργία.  
Καὶ παντὸς δὲ ἦν, ὡς ἂν πᾶν. Οὐ τοίνυν ἦν τὸ ἐμποδίζον, καὶ  
νῦν δὲ ἐπικρατεῖ καίτοι ἄλλων ἄλλοις ἐμποδίων γινο-
μένων· ἀλλ’ οὐκ αὐτῇ οὐδὲ νῦν· μένει γὰρ ὡς πᾶν. ’Εδόκει
δέ μοι, ὅτι καί, εἰ ἡμεῖς ἀρχέτυπα καὶ οὐσία καὶ εἴδη ἅμα
καὶ τὸ εἶδος τὸ ποιοῦν ἐνταῦθα ἦν ἡμῶν οὐσία, ἐκράτησεν
ἂν ἄνευ πόνων ἡ ἡμετέρα δημιουργία. Καίτοι καὶ ἄνθρωπος
δημιουργεῖ εἶδος αὐτοῦ ἄλλο ὅ ἐστι γενόμενος· ἀπέστη γὰρ  
τοῦ εἶναι τὸ πᾶν νῦν ἄνθρωπος γενόμενος· παυσάμενος δὲ  
τοῦ ἄνθρωπος εἶναι μετεωροπορεῖ ϕησι καὶ πάντα τὸν  
κόσμον διοικεῖ· γενόμενος γὰρ τοῦ ὅλου τὸ ὅλον ποιεῖ.   
’Αλλ’ οὗ χάριν ὁ λόγος, ὅτι ἔχεις μὲν σὺ αἰτίαν εἰπεῖν δι’  
ἣν ἐν μέσῳ ἡ γῆ καὶ διὰ τί στρογγύλη καὶ ὁ λοξὸς διότι  
ὡδί· ἐκεῖ δὲ οὔ, διότι οὕτως ἐχρῆν, διὰ τοῦτο οὕτω βεβού- 
λευται, ἀλλ’ ὅτι οὕτως ἔχει ὡς ἔστι, διὰ τοῦτο καὶ ταῦτα  
ἔχει καλῶς· οἷον εἰ πρὸ τοῦ συλλογισμοῦ τῆς αἰτίας τὸ  
συμπέρασμα, οὐ παρὰ τῶν προτάσεων· οὐ γὰρ ἐξ ἀκολου- 
θίας οὐδ’ ἐξ ἐπινοίας, ἀλλὰ πρὸ ἀκολουθίας καὶ πρὸ ἐπι- 
νοίας· ὕστερα γὰρ πάντα ταῦτα, καὶ λόγος καὶ ἀπόδειξις  
καὶ πίστις. ’Επεὶ γὰρ ἀρχή, αὐτόθεν πάντα ταῦτα καὶ ὧδε·  
καὶ τὸ μὴ ζητεῖν αἰτίας ἀρχῆς οὕτω καλῶς λέγεται, καὶ  
τῆς τοιαύτης ἀρχῆς τῆς τελείας, ἥτις ταὐτὸν τῷ τέλει·  
ἥτις δ’ ἀρχὴ καὶ τέλος, αὕτη τὸ πᾶν ὁμοῦ καὶ ἀνελλιπής.  
@C[8]
Καλὸν οὖν πρώτως, καὶ ὅλον δὲ καὶ πανταχοῦ ὅλον,  
ἵνα μηδὲ μέρη ἀπολείπηται τῷ καλῷ ἐλλείπειν, τίς οὖν οὐ  
ϕήσει καλόν; Οὐ γὰρ δὴ ὃ μὴ ὅλον αὐτό, ἀλλ’ ὃ μέρος  
ἔχον ἢ μηδέ τι αὐτοῦ ἔχον. ῍Η εἰ μὴ ἐκεῖνο καλόν, τί ἂν  
ἄλλο; Τὸ γὰρ πρὸ αὐτοῦ οὐδὲ καλὸν ἐθέλει εἶναι· τὸ γὰρ  
πρώτως εἰς θέαν παρελθὸν τῷ εἶδος εἶναι καὶ θέαμα νοῦ  
τοῦτο καὶ ἀγαστὸν ὀϕθῆναι. Διὸ καὶ Πλάτων, τοῦτο σημῆ- 
ναι θέλων εἴς τι τῶν ἐνεργεστέρων ὡς πρὸς ἡμᾶς, ἀποδεξά-
μενον ποιεῖ τὸν δημιουργὸν τὸ ἀποτελεσθέν, διὰ τούτου ἐν- 
δείξασθαι θέλων τὸ τοῦ παραδείγματος καὶ τῆς ἰδέας κάλ-
λος ὡς ἀγαστόν. Πᾶν γὰρ τὸ κατὰ ἄλλο ποιηθὲν ὅταν τις
θαυμάσῃ  ἐπ’ ἐκεῖνο ἔχει τὸ θαῦμα, καθ’ ὅ ἐστι πεποιημέ-
νον. Εἰ δ’ ἀγνοεῖ ὃ πάσχει, θαῦμα οὐδέν· ἐπεὶ καὶ οἱ ἐρῶν-
τες καὶ ὅλως οἱ τὸ τῇδε κάλλος τεθαυμακότες ἀγνοοῦσιν ὅτι
δι’ ἐκεῖνο· δι’ ἐκεῖνο γάρ. ῞Οτι δὲ εἰς τὸ παράδειγμα ἀνά-
γει τὸ  "ἠγάσθη", δῆλον ποιεῖ ἐπίτηδες τὸ ἑξῆς τῆς λέξεως
λαβών· εἶπε γάρ· ἠγάσθη τε καὶ ἔτι μᾶλλον πρὸς τὸ  
παράδειγμα αὐτὸ ἐβουλήθη ἀϕομοιῶσαι, τὸ κάλλος  
τοῦ παραδείγματος οἷόν ἐστιν ἐνδεικνύμενος διὰ τὸ ἐκ τού- 
του τὸ γενόμενον καλὸν καὶ αὐτὸ ὡς εἰκόνα ἐκείνου εἰπεῖν·  
ἐπεὶ καὶ εἰ μὴ ἐκεῖνο ἦν τὸ ὑπέρκαλον κάλλει ἀμηχάνῳ,  
τί ἂν τούτου τοῦ ὁρωμένου ἦν κάλλιον; ῞Οθεν οὐκ ὀρθῶς  
οἱ μεμϕόμενοι τούτῳ, εἰ μὴ ἄρα καθόσον μὴ ἐκεῖνό ἐστι.  
@C[9]
Τοῦτον τοίνυν τὸν κόσμον, ἑκάστου τῶν μερῶν μένον- 
τος ὅ ἐστι καὶ μὴ συγχεομένου, λάβωμεν τῇ διανοίᾳ, εἰς ἓν  
ὁμοῦ πάντα, ὡς οἷόν τε, ὥστε ἑνὸς ὁτουοῦν προϕαινομέ- 
νου, οἷον τῆς ἔξω σϕαίρας οὔσης, ἀκολουθεῖν εὐθὺς καὶ τὴν  
ἡλίου καὶ ὁμοῦ τῶν ἄλλων ἄστρων τὴν ϕαντασίαν, καὶ γῆν  
καὶ θάλασσαν καὶ πάντα τὰ ζῷα ὁρᾶσθαι, οἷον ἐπὶ σϕαίρας  
διαϕανοῦς καὶ ἔργῳ ἂν γένοιτο πάντα ἐνορᾶσθαι. ῎Εστω  
οὖν ἐν τῇ ψυχῇ ϕωτεινή τις ϕαντασία σϕαίρας ἔχουσα  
πάντα ἐν αὐτῇ, εἴτε κινούμενα εἴτε ἑστηκότα, ἢ τὰ μὲν  
κινούμενα, τὰ δ’ ἑστηκότα. Φυλάττων δὲ ταύτην ἄλλην  
παρὰ σαυτῷ ἀϕελὼν τὸν ὄγκον λάβε· ἄϕελε δὲ καὶ τοὺς  
τόπους καὶ τὸ τῆς ὕλης ἐν σοὶ ϕάντασμα, καὶ μὴ πειρῶ  
αὐτῆς ἄλλην σμικροτέραν λαβεῖν τῷ ὄγκῳ, θεὸν δὲ καλέ- 
σας τὸν πεποιηκότα ἧς ἔχεις τὸ ϕάντασμα εὖξαι ἐλθεῖν. ‘Ο  
δὲ ἥκοι τὸν αὐτοῦ κόσμον ϕέρων μετὰ πάντων τῶν ἐν αὐτῷ   
θεῶν εἷς ὢν καὶ πάντες, καὶ ἕκαστος πάντες συνόντες εἰς  
ἕν, καὶ ταῖς μὲν δυνάμεσιν ἄλλοι, τῇ δὲ μιᾷ ἐκείνῃ τῇ  
πολλῇ πάντες εἷς· μᾶλλον δὲ ὁ εἷς πάντες· οὐ γὰρ ἐπι- 
λείπει αὐτός, ἢν πάντες ἐκεῖνοι γένωνται· ὁμοῦ δέ εἰσι καὶ  
ἕκαστος χωρὶς αὖ ἐν στάσει ἀδιαστάτῳ οὐ μορϕὴν αἰσθη- 
τὴν οὐδεμίαν ἔχων-ἤδη γὰρ ἂν ὁ μὲν ἄλλοθι, ὁ δέ που ἀλ- 
λαχόθι ἦν, καὶ ἕκαστος δὲ οὐ πᾶς ἐν αὐτῷ - οὐδὲ μέρη ἄλ-
λα ἔχων ἄλλοις ἢ αὐτῷ, οὐδὲ ἕκαστον οἷον δύναμις κερμα-
τισθεῖσα καὶ τοσαύτη οὖσα, ὅσα τὰ μέρη μετρούμενα. Τὸ
δέ ἐστι [τὸ πᾶν] δύναμις πᾶσα, εἰς ἄπειρον μὲν ἰοῦσα,
εἰς ἄπειρον δὲ δυναμένη· καὶ οὕτως ἐστὶν ἐκεῖνος μέγας,
ὡς καὶ τὰ μέρη αὐτοῦ ἄπειρα γεγονέναι. Ποῦ γάρ τι ἔστιν
εἰπεῖν, ὅπου μὴ ϕθάνει; Μέγας μὲν οὖν καὶ ὅδε ὁ οὐρανὸς
καὶ αἱ ἐν αὐτῷ πᾶσαι δυνάμεις ὁμοῦ, ἀλλὰ μείζων ἂν ἦν
καὶ ὁπόσος οὐδ’ ἂν ἦν εἰπεῖν, εἰ μή τις αὐτῷ συνῆν σώμα-
τος δύναμις μικρά. Καίτοι μεγάλας ἄν τις ϕήσειε πυρὸς καὶ
τῶν ἄλλων σωμάτων τὰς δυνάμεις· ἀλλὰ ἤδη ἀπειρίᾳ δυ-
νάμεως ἀληθινῆς ϕαντάζονται καίουσαι καὶ ϕθείρουσαι
καὶ θλίβουσαι καὶ πρὸς γένεσιν τῶν ζῴων ὑπουργοῦσαι.
’Αλλὰ ταῦτα μὲν ϕθείρει, ὅτι καὶ ϕθείρεται, καὶ συγγεννᾷ,
ὅτι καὶ αὐτὰ γίνεται· ἡ δὲ δύναμις ἡ ἐκεῖ μόνον τὸ εἶναι
ἔχει καὶ μόνον τὸ καλὸν εἶναι. Ποῦ γὰρ ἂν εἴη τὸ καλὸν
ἀποστερηθὲν τοῦ εἶναι; Ποῦ δ’ ἂν ἡ οὐσία τοῦ καλὸν εἶναι  
ἐστερημένη; ’Εν τῷ γὰρ ἀπολειϕθῆναι τοῦ καλοῦ ἐλλείπει  
καὶ τῇ οὐσίᾳ. Διὸ καὶ τὸ εἶναι ποθεινόν ἐστιν, ὅτι ταὐτὸν  
τῷ καλῷ, καὶ τὸ καλὸν ἐράσμιον, ὅτι τὸ εἶναι. Πότερον δὲ  
ποτέρου αἴτιον τί χρὴ ζητεῖν οὔσης τῆς ϕύσεως μιᾶς;   
῞Ηδε μὲν γὰρ ἡ ψευδὴς οὐσία δεῖται ἐπακτοῦ εἰδώλου κα- 
λοῦ, ἵνα καὶ καλὸν ϕαίνηται καὶ ὅλως ᾖ, καὶ κατὰ τοσοῦ- 
τόν ἐστι, καθόσον μετείληϕε κάλλους τοῦ κατὰ τὸ εἶδος,  
καὶ λαβοῦσα, ὅσῳ ἂν λάβῃ, μᾶλλον τελειοτέρα· μᾶλλον γὰρ  
οὐσία ᾗ καλή.  
@C[10]
Διὰ τοῦτο καὶ ὁ Ζεὺς καίπερ ὢν πρεσβύτατος   
τῶν ἄλλων θεῶν, ὧν αὐτὸς ἡγεῖται, πρῶτος πορεύεται  
ἐπὶ τὴν τούτου θέαν, οἱ δὲ ἕπονται θεοὶ ἄλλοι καὶ  
δαίμονες καὶ ψυχαί, αἳ ταῦτα ὁρᾶν δύνανται. ‘Ο   
δὲ ἐκϕαίνεται αὐτοῖς ἔκ τινος ἀοράτου τόπου καὶ ἀνατεί- 
λας ὑψοῦ ἐπ’ αὐτῶν κατέλαμψε μὲν πάντα καὶ ἔπλησεν  
αὐγῆς καὶ ἐξέπληξε μὲν τοὺς κάτω, καὶ ἐστράϕησαν ἰδεῖν  
οὐ δεδυνημένοι οἷα ἥλιον. Οἱ μὲν ἄρ’ αὐτοῦ ἀνέχονταί  
τε καὶ βλέπουσιν, οἱ δὲ ταράττονται, ὅσῳ ἂν ἀϕεστήκωσιν  
αὐτοῦ. ‘Ορῶντες δὲ οἱ δυνηθέντες ἰδεῖν εἰς αὐτὸν μὲν  
πάντες βλέπουσι καὶ εἰς τὸ αὐτοῦ· οὐ ταὐτὸν δὲ ἕκαστος   
ἀεὶ θέαμα κομίζεται, ἀλλ’ ὁ μὲν ἀτενὲς ἰδὼν ἐκλάμπουσαν  
εἶδε τὴν τοῦ δικαίου πηγὴν καὶ ϕύσιν, ἄλλος δὲ τῆς σω- 
ϕροσύνης ἐπλήσθη τοῦ θεάματος, οὐχ οἵαν ἄνθρωποι  
παρ’ αὐτοῖς, ὅταν ἔχωσι· μιμεῖται γὰρ αὕτη ἀμῃγέπῃ  
ἐκείνην· ἡ δὲ ἐπὶ πᾶσι περὶ πᾶν τὸ οἷον μέγεθος αὐτοῦ   
ἐπιθέουσα τελευταία ὁρᾶται, οἷς πολλὰ ἤδη ὤϕθη ἐναργῆ  
θεάματα, |397$οἱ θεοὶ καθ’ ἕνα καὶ πᾶς ὁμοῦ, αἱ ψυχαὶ αἱ πάντα   
ἐκεῖ ὁρῶσαι καὶ ἐκ τῶν πάντων γενόμεναι,# |398$ὥστε πάντα  
περιέχειν καὶ αὐταὶ ἐξ ἀρχῆς εἰς τέλος· καί εἰσιν ἐκεῖ  
καθόσον ἂν αὐτῶν πεϕύκῃ εἶναι ἐκεῖ, πολλάκις δὲ αὐτῶν  
καὶ τὸ πᾶν ἐκεῖ, ὅταν μὴ ὦσι διειλημμέναι.# |399$Ταῦτα οὖν ὁρῶν  
ὁ Ζεύς,# |400$καὶ εἴ τις ἡμῶν αὐτῷ συνεραστής, τὸ τελευταῖον  
ὁρᾷ μένον ἐπὶ πᾶσιν ὅλον τὸ κάλλος, καὶ κάλλους μετα-
σχὼν τοῦ ἐκεῖ· ἀποστίλβει γὰρ πάντα καὶ πληροῖ τοὺς ἐκεῖ
γενομένους, ὡς καλοὺς καὶ αὐτοὺς γενέσθαι,# |401$ὁποῖοι πολ-
λάκις ἄνθρωποι εἰς ὑψηλοὺς ἀναβαίνοντες τόπους τὸ ξαν-
θὸν χρῶμα ἐχούσης τῆς γῆς τῆς ἐκεῖ ἐπλήσθησαν ἐκείνης
τῆς χρόας ὁμοιωθέντες τῇ ἐϕ’ ἧς ἐβεβήκεσαν.# |402$’Εκεῖ δὲ
χρόα ἡ ἐπανθοῦσα κάλλος ἐστί, μᾶλλον δὲ πᾶν χρόα καὶ
κάλλος ἐκ βάθους· οὐ γὰρ ἄλλο τὸ καλὸν ὡς ἐπανθοῦν.#
|403$’Αλλὰ τοῖς μὴ ὅλον ὁρῶσιν ἡ προσβολὴ μόνη ἐνομίσθη,#
τοῖς δὲ διὰ παντὸς οἷον οἰνωθεῖσι καὶ πληρωθεῖσι τοῦ νέκ-
ταρος, ἅτε δι’ ὅλης τῆς ψυχῆς τοῦ κάλλους ἐλθόντος, οὐ
θεαταῖς μόνον ὑπάρχει γενέσθαι. Οὐ γὰρ ἔτι τὸ μὲν ἔξω,
τὸ δ’ αὖ τὸ θεώμενον ἔξω, ἀλλ’ ἔχει τὸ ὀξέως ὁρῶν ἐν αὐτῷ
τὸ ὁρώμενον, καὶ ἔχων τὰ πολλὰ ἀγνοεῖ ὅτι ἔχει καὶ ὡς
ἔξω ὂν βλέπει, ὅτι ὡς ὁρώμενον βλέπει καὶ ὅτι θέλει βλέ-
πειν. |404$Πᾶν δὲ ὅ τις ὡς θεατὸν βλέπει ἔξω βλέπει.# |405$’Αλλὰ χρὴ
εἰς αὑτὸν ἤδη μεταϕέρειν καὶ βλέπειν ὡς ἓν# καὶ βλέπειν ὡς
αὑτόν, ὥσπερ εἴ τις ὑπὸ θεοῦ κατασχεθεὶς ϕοιβόληπτος ἢ
ὑπό τινος Μούσης ἐν αὑτῷ ἂν ποιοῖτο τοῦ θεοῦ τὴν θέαν,
εἰ δύναμιν ἔχοι ἐν αὑτῷ θεὸν βλέπειν.  
@C[11]
|406$Εἰ δέ τις ἡμῶν ἀδυνατῶν ἑαυτὸν ὁρᾶν, ὑπ’ ἐκείνου  
τοῦ θεοῦ ἐπὰν καταληϕθεὶς εἰς τὸ ἰδεῖν προϕέρῃ τὸ θέαμα,  
ἑαυτὸν προϕέρει καὶ εἰκόνα αὐτοῦ καλλωπισθεῖσαν βλέπει·  
ἀϕεὶς δὲ τὴν εἰκόνα καίπερ καλὴν οὖσαν εἰς ἓν αὑτῷ ἐλθὼν  
καὶ μηκέτι σχίσας ἓν ὁμοῦ πάντα ἐστὶ μετ’ ἐκείνου τοῦ  
θεοῦ ἀψοϕητὶ παρόντος, καὶ ἔστι μετ’ αὐτοῦ ὅσον δύναται  
καὶ θέλει.# |407$εἰ δ’ ἐπιστραϕείη εἰς δύο, καθαρὸς μένων ἐϕ- 
εξῆς ἐστιν αὐτῷ, ὥστε αὐτῷ παρεῖναι ἐκείνως πάλιν, εἰ  
πάλιν ἐπ’ αὐτὸν στρέϕοι,# |408$ἐν δὲ τῇ ἐπιστροϕῇ κέρδος τοῦτ’  
ἔχει· ἀρχόμενος αἰσθάνεται αὑτοῦ, ἕως ἕτερός ἐστι· δρα- 
μὼν δὲ εἰς τὸ εἴσω ἔχει πᾶν, καὶ ἀϕεὶς τὴν αἴσθησιν εἰς  
τοὐπίσω τοῦ ἕτερος εἶναι ϕόβῳ εἷς ἐστιν ἐκεῖ·# |409$κἂν ἐπιθυ- 
μήσῃ ὡς ἕτερον ὂν ἰδεῖν, ἔξω αὑτὸν ποιεῖ.# Δεῖ δὲ κατα- 
μανθάνοντα μὲν ἔν τινι τύπῳ αὐτοῦ μένοντα μετὰ τοῦ  
ζητεῖν γνωματεύειν αὐτόν, εἰς οἷον δὲ εἴσεισιν, οὕτω  
μαθόντα κατὰ πίστιν, ὡς ἐπὶ χρῆμα μακαριστὸν εἴσεισιν,   
ἤδη αὐτὸν δοῦναι εἰς τὸ εἴσω καὶ γενέσθαι ἀντὶ ὁρῶν- 
τος ἤδη θέαμα ἑτέρου θεωμένου, οἵοις ἐκεῖθεν ἥκει ἐκ- 
λάμποντα τοῖς νοήμασι. Πῶς οὖν ἔσται τις ἐν καλῷ μὴ  
ὁρῶν αὐτό; ῍Η ὁρῶν αὐτὸ ὡς ἕτερον οὐδέπω ἐν καλῷ, γε- 
νόμενος δὲ αὐτὸ οὕτω μάλιστα ἐν καλῷ. Εἰ οὖν ὅρασις τοῦ  
ἔξω, ὅρασιν μὲν οὐ δεῖ εἶναι ἢ οὕτως, ὡς ταὐτὸν τῷ ὁρατῷ·  
τοῦτο δὲ οἷον σύνεσις καὶ συναίσθησις αὐτοῦ εὐλαβουμένου  
μὴ τῷ μᾶλλον αἰσθάνεσθαι θέλειν ἑαυτοῦ ἀποστῆναι. |410$Δεῖ   
δὲ κἀκεῖνο ἐνθυμεῖσθαι, ὡς τῶν μὲν κακῶν αἱ αἰσθήσεις 
τὰς πληγὰς ἔχουσι μείζους, ἥττους δὲ τὰς γνώσεις τῇ πλη-
γῇ ἐκκρουομένας· νόσος γὰρ μᾶλλον ἔκπληξιν,# |411$ὑγίεια δὲ ἠ-
ρέμα συνοῦσα μᾶλλον ἂν σύνεσιν δοίη αὑτῆς· προσίζει γὰρ
ἅτε οἰκεῖον καὶ ἑνοῦται·# |412$ἣ δ’ ἔστιν ἀλλότριον καὶ οὐκ οἰ-
κεῖον, καὶ ταύτῃ διάδηλος τῷ σϕόδρα ἕτερον ἡμῶν εἶναι
δοκεῖν.# |413$Τὰ δὲ ἡμῶν καὶ ἡμεῖς ἀναίσθητοι· οὕτω δ’ ὄντες
μάλιστα πάντων ἐσμὲν αὑτοῖς συνετοὶ τὴν ἐπιστήμην ἡμῶν
καὶ ἡμᾶς ἓν πεποιηκότες.# |414$Κἀκεῖ τοίνυν, ὅτε μάλιστα ἴσμεν
κατὰ νοῦν, ἀγνοεῖν δοκοῦμεν, τῆς αἰσθήσεως ἀναμένοντες τὸ
πάθος, ἥ ϕησι μὴ ἑωρακέναι· οὐ γὰρ εἶδεν οὐδ’ ἂν τὰ τοι-
αῦτά ποτε ἴδοι.# |414$Τὸ οὖν ἀπιστοῦν ἡ αἴσθησίς ἐστιν, ὁ δὲ ἄλ- 
λος ἐστὶν ὁ ἰδών· ἤ, εἰ ἀπιστοῖ κἀκεῖνος, οὐδ’ ἂν αὐτὸν  
πιστεύσειεν εἶναι·# |416$οὐδὲ γὰρ οὐδ’ αὐτὸς δύναται ἔξω θεὶς  
ἑαυτὸν ὡς αἰσθητὸν ὄντα ὀϕθαλμοῖς τοῖς τοῦ σώματος  
βλέπειν.#   
@C[12]
|417$’Αλλὰ εἴρηται, πῶς ὡς ἕτερος δύναται τοῦτο ποιεῖν,  
καὶ πῶς ὡς αὐτός.# |418$’Ιδὼν δή, εἴτε ὡς ἕτερος, εἴτε ὡς μείνας  
αὐτός, τί ἀπαγγέλλει;# |419$῍Η θεὸν ἑωρακέναι τόκον ὠδίνοντα  
καλὸν καὶ πάντα δὴ ἐν αὑτῷ γεγεννηκότα καὶ ἄλυπον ἔχον-
τα τὴν ὠδῖνα ἐν αὑτῷ·# |420$ἡσθεὶς γὰρ οἷς ἐγέννα καὶ ἀγασθεὶς  
τῶν τόκων κατέσχε πάντα παρ’ αὐτῷ τὴν αὐτοῦ καὶ τὴν  
αὐτῶν ἀγλαΐαν ἀσμενίσας·# |421$ὁ δὲ καλῶν ὄντων καὶ καλλιό-
νων τῶν εἰς τὸ εἴσω μεμενηκότων μόνος ἐκ τῶν ἄλλων
Ζεὺς παῖς ἐξεϕάνη εἰς τὸ ἔξω. ’Αϕ’ οὗ καὶ ὑστάτου παιδὸς  
ὄντος ἔστιν ἰδεῖν οἷον ἐξ εἰκόνος τινὸς αὐτοῦ, ὅσος ὁ πατὴρ  
ἐκεῖνος καὶ οἱ μείναντες παρ’ αὐτῷ ἀδελϕοί.# |422$‘Ο δὲ οὔ  
ϕησι μάτην ἐλθεῖν παρὰ τοῦ πατρός· εἶναι γὰρ δεῖ αὐτοῦ  
ἄλλον κόσμον γεγονότα καλόν, ὡς εἰκόνα καλοῦ·# |423$μηδὲ γὰρ  
εἶναι θεμιτὸν εἰκόνα καλὴν μὴ εἶναι μήτε καλοῦ μήτε  
οὐσίας. Μιμεῖται δὴ τὸ ἀρχέτυπον πανταχῇ·# |424$καὶ γὰρ  
ζωὴν ἔχει καὶ τὸ τῆς οὐσίας, ὡς μίμημα, καὶ τὸ κάλλος  
εἶναι, ὡς ἐκεῖθεν· ἔχει δὲ καὶ τὸ ἀεὶ αὐτοῦ, ὡς εἰκών· ἢ  
ποτὲ μὲν ἕξει εἰκόνα, ποτὲ δὲ οὔ, οὐ τέχνῃ γενομένης τῆς  
εἰκόνος.# |425$Πᾶσα δὲ ϕύσει εἰκών ἐστιν, ὅσον ἂν τὸ ἀρχέτυπον  
μένῃ.# |426$Διὸ οὐκ ὀρθῶς, οἳ ϕθείρουσι τοῦ νοητοῦ μένοντος  
καὶ γεννῶσιν οὕτως, ὡς ποτὲ βουλευσαμένου τοῦ ποιοῦν-
τος ποιεῖν.# |427$῞Οστις γὰρ τρόπος ποιήσεως τοιαύτης οὐκ ἐθέ-
λουσι συνιέναι οὐδ’ ἴσασιν, ὅτι, ὅσον ἐκεῖνο ἐλλάμπει, οὐ
μήποτε τὰ ἄλλα ἐλλείπῃ, ἀλλ’ ἐξ οὗ ἔστι καὶ ταῦτα ἔστιν·
ἦν δ’ ἀεὶ καὶ ἔσται.# |428$Χρηστέον γὰρ τούτοις τοῖς ὀνόμασι
τῇ τοῦ σημαίνειν ἐθέλειν ἀνάγκῃ.#   
@C[13]
‘Ο οὖν θεὸς ὁ εἰς τὸ μένειν ὡσαύτως δεδεμένος  
καὶ συγχωρήσας τῷ παιδὶ τοῦδε τοῦ παντὸς ἄρχειν - οὐ  
γὰρ ἦν αὐτῷ πρὸς τρόπου τὴν ἐκεῖ ἀρχὴν ἀϕέντι νεωτέραν  
αὐτοῦ καὶ ὑστέραν μεθέπειν κόρον ἔχοντι τῶν καλῶν  
-ταῦτ’ ἀϕεὶς ἔστησέ τε τὸν αὐτοῦ πατέρα εἰς ἑαυτόν,  
καὶ μέχρις αὐτοῦ πρὸς τὸ ἄνω· ἔστησε δ’ αὖ καὶ τὰ εἰς  
θάτερα ἀπὸ τοῦ παιδὸς ἀρξάμενα εἶναι μετ’ αὐτόν, ὥστε  
μεταξὺ ἀμϕοῖν γενέσθαι τῇ τε ἑτερότητι τῆς πρὸς τὸ ἄνω  
ἀποτομῆς καὶ τῷ ἀνέχοντι ἀπὸ τοῦ μετ’ αὐτὸν πρὸς τὸ  
κάτω δεσμῷ, μεταξὺ ὢν πατρός τε ἀμείνονος καὶ ἥττονος  
υἱέος. ’Αλλ’ ἐπειδὴ ὁ πατὴρ αὐτῷ μείζων ἢ κατὰ κάλλος  
ἦν, πρώτως αὐτὸς ἔμεινε καλός, |429$καίτοι καλῆς καὶ τῆς  
ψυχῆς οὔσης·# |430$ἀλλ’ ἔστι καλλίων καὶ ταύτης, ὅτι ἴχνος αὐ- 
τῇ αὐτοῦ,# |431$καὶ τούτῳ ἐστὶ καλὴ μὲν τὴν ϕύσιν, καλλίων  
δέ, ὅταν ἐκεῖ βλέπῃ.# |432$Εἰ οὖν ἡ ψυχὴ ἡ τοῦ παντός, ἵνα  
γνωριμώτερον λέγωμεν, καὶ ἡ ’Αϕροδίτη αὐτὴ καλή, τίς  
ἐκεῖνος;# |433$Εἰ μὲν γὰρ παρ’ αὐτῆς, πόσον ἂν εἴη ἐκεῖνο; Εἰ  
δὲ παρ’ ἄλλου, παρὰ τίνος ψυχὴ καὶ τὸ ἐπακτὸν καὶ τὸ  
συμϕυὲς τῇ οὐσίᾳ αὐτῆς κάλλος ἔχει;# |434$’Επεὶ καί, ὅταν καὶ  
αὐτοὶ καλοί, τῷ αὑτῶν εἶναι, αἰσχροὶ δὲ ἐπ’ ἄλλην μετα- 
βαίνοντες ϕύσιν· καὶ γινώσκοντες μὲν ἑαυτοὺς καλοί, αἰ- 
σχροὶ δὲ ἀγνοοῦντες.# |435$’Εκεῖ οὖν κἀκεῖθεν τὸ καλόν.# ῏Αρ’ οὖν  
ἀρκεῖ τὰ εἰρημένα εἰς ἐναργῆ σύνεσιν ἀγαγεῖν τοῦ νοητοῦ  
τόπου, ἢ κατ’ ἄλλην ὁδὸν πάλιν αὖ δεῖ ἐπελθεῖν ὧδε;   
@T[9]
@C[1]
Πάντες ἄνθρωποι ἐξ ἀρχῆς γενόμενοι αἰσθήσει πρὸ  
νοῦ χρησάμενοι καὶ τοῖς αἰσθητοῖς προσβαλόντες πρώτοις  
ἐξ ἀνάγκης οἱ μὲν ἐνταυθοῖ καταμείναντες διέζησαν ταῦτα  
πρῶτα καὶ ἔσχατα νομίσαντες, καὶ τὸ ἐν αὐτοῖς λυπηρόν  
τε καὶ ἡδὺ τὸ μὲν κακόν, τὸ δὲ ἀγαθὸν ὑπολαβόντες ἀρκεῖν  
ἐνόμισαν, καὶ τὸ μὲν διώκοντες, τὸ δ’ ἀποικονομούμενοι  
διεγένοντο. Καὶ σοϕίαν ταύτην οἵ γε λόγου μεταποιούμε- 
νοι αὐτῶν ἔθεντο, οἷα οἱ βαρεῖς τῶν ὀρνίθων, οἳ πολλὰ 
ἐκ γῆς λαβόντες καὶ βαρυνθέντες ὑψοῦ πτῆναι ἀδυνατοῦσι
καίπερ πτερὰ παρὰ τῆς ϕύσεως λαβόντες. Οἱ δὲ ἤρθησαν
μὲν ὀλίγον ἐκ τῶν κάτω κινοῦντος αὐτοὺς πρὸς τὸ κάλλιον  
ἀπὸ τοῦ ἡδέος τοῦ τῆς ψυχῆς κρείττονος, ἀδυνατήσαντες   
δὲ ἰδεῖν τὸ ἄνω, ὡς οὐκ ἔχοντες ἄλλο, ὅπου στήσονται,  
κατηνέχθησαν σὺν τῷ τῆς ἀρετῆς ὀνόματι ἐπὶ πράξεις  
καὶ ἐκλογὰς τῶν κάτω, ἀϕ’ ὧν ἐπεχείρησαν τὸ πρῶτον  
αἴρεσθαι. Τρίτον δὲ γένος θείων ἀνθρώπων δυνάμει τε  
κρείττονι καὶ ὀξύτητι ὀμμάτων εἶδέ τε ὥσπερ ὑπὸ ὀξυδορ- 
κίας τὴν ἄνω αἴγλην καὶ ἤρθη τε ἐκεῖ οἷον ὑπὲρ νεϕῶν  
καὶ τῆς ἐνταῦθα ἀχλύος καὶ ἔμεινεν ἐκεῖ τὰ τῇδε ὑπεριδὸν  
πάντα ἡσθὲν τῷ τόπῳ ἀληθινῷ καὶ οἰκείῳ ὄντι, ὥσπερ ἐκ  
πολλῆς πλάνης εἰς πατρίδα εὔνομον ἀϕικόμενος ἄνθρωπος.  
@C[2]
Τίς οὖν οὗτος ὁ τόπος; Καὶ πῶς ἄν τις εἰς αὐτὸν  
ἀϕίκοιτο; ’Αϕίκοιτο μὲν ἂν ὁ ϕύσει ἐρωτικὸς καὶ ὄντως  
τὴν διάθεσιν ἐξ ἀρχῆς ϕιλόσοϕος, ὠδίνων μέν, ἅτε ἐρωτι- 
κός, περὶ τὸ καλόν, οὐκ ἀνασχόμενος δὲ τοῦ ἐν σώμα- 
τι κάλλους, ἀλλ’ ἔνθεν ἀναϕυγὼν ἐπὶ τὰ τῆς ψυχῆς  
κάλλη, ἀρετὰς καὶ ἐπιστήμας καὶ ἐπιτηδεύματα  
καὶ νόμους, πάλιν αὖ ἐπαναβαίνει ἐπὶ τὴν τῶν ἐν ψυχῇ  
καλῶν αἰτίαν, καὶ εἴ τι πάλιν αὖ πρὸ τούτου, ἕως ἐπ’ ἔσχα- 
τον ἥκῃ τὸ πρῶτον, ὃ παρ’ αὐτοῦ καλόν. ῎Ενθα καὶ ἐλθὼν  
ὠδῖνος παύσεται, πρότερον δὲ οὔ. ’Αλλὰ πῶς ἀναβήσεται,  
καὶ πόθεν ἡ δύναμις αὐτῷ, καὶ τίς λόγος τοῦτον τὸν ἔρωτα  
παιδαγωγήσεται; ῍Η ὅδε· τοῦτο τὸ κάλλος τὸ ἐπὶ τοῖς  
σώμασιν ἐπακτόν ἐστι τοῖς σώμασι· μορϕαὶ γὰρ αὗται  
σωμάτων ὡς ἐπὶ ὕλῃ αὐτοῖς. Μεταβάλλει γοῦν τὸ ὑποκεί- 
μενον καὶ ἐκ καλοῦ αἰσχρὸν γίνεται. Μεθέξει ἄρα, ϕησὶν   
ὁ λόγος. Τί οὖν τὸ ποιῆσαν σῶμα καλόν; ῎Αλλως μὲν  
κάλλους παρουσία, ἄλλως δὲ ψυχή, ἣ ἔπλασέ τε καὶ μορ-
ϕὴν τοιάνδε ἐνῆκε. Τί οὖν; Ψυχὴ παρ’ αὑτῆς καλόν; ῍Η οὔ.  
Οὐ γὰρ ἡ μὲν ἦν ϕρόνιμός τε καὶ καλή, ἡ δὲ ἄϕρων τε  
καὶ αἰσχρά. Φρονήσει ἄρα τὸ καλὸν περὶ ψυχήν. Καὶ τίς  
οὖν ὁ ϕρόνησιν δοὺς ψυχῇ; ῍Η νοῦς ἐξ ἀνάγκης, νοῦς δὲ  
οὐ ποτὲ μὲν νοῦς, ποτὲ δὲ ἄνους, ὅ γε ἀληθινός. Παρ’ αὑτοῦ  
ἄρα καλός. Καὶ πότερον δὴ ἐνταῦθα δεῖ στῆναι ὡς πρῶ- 
τον, ἢ καὶ νοῦ ἐπέκεινα δεῖ ἰέναι, νοῦς δὲ προέστηκε μὲν  
ἀρχῆς τῆς πρώτης ὡς πρὸς ἡμᾶς, ὥσπερ ἐν προθύροις  
τἀγαθοῦ ἀπαγγέλλων ἐν αὐτῷ τὰ πάντα, ὥσπερ ἐκείνου  
τύπος μᾶλλον ἐν πλήθει ἐκείνου πάντη μένοντος ἐν ἑνί;  
@C[3]
’Επισκεπτέον δὲ ταύτην τὴν νοῦ ϕύσιν, ἣν ἐπαγγέλ- 
λεται ὁ λόγος εἶναι τὸ ὂν ὄντως καὶ τὴν ἀληθῆ οὐσίαν,  
πρότερον βεβαιωσαμένους κατ’ ἄλλην ὁδὸν ἰόντας, ὅτι δεῖ  
εἶναί τινα τοιαύτην. ῎Ισως μὲν οὖν γελοῖον ζητεῖν, εἰ  
νοῦς ἐστιν ἐν τοῖς οὖσι· τάχα δ’ ἄν τινες καὶ περὶ τούτου  
διαμϕισβητοῖεν. Μᾶλλον δέ, εἰ τοιοῦτος, οἷόν ϕαμεν, καὶ  
εἰ χωριστός τις, καὶ εἰ οὗτος τὰ ὄντα καὶ ἡ τῶν εἰδῶν  
ϕύσις ἐνταῦθα, περὶ οὗ καὶ τὰ νῦν εἰπεῖν πρόκειται.  
‘Ορῶμεν δὴ τὰ λεγόμενα εἶναι πάντα σύνθετα καὶ ἁπλοῦν  
αὐτῶν οὐδὲ ἕν, ἅ τε τέχνη ἐργάζεται ἕκαστα, ἅ τε συν- 
έστηκε ϕύσει. Τά τε γὰρ τεχνητὰ ἔχει χαλκὸν ἢ ξύλον ἢ  
λίθον καὶ παρὰ τούτων οὔπω τετέλεσται, πρὶν ἂν ἡ τέχνη  
ἑκάστη ἡ μὲν ἀνδριάντα, ἡ δὲ κλίνην, ἡ δὲ οἰκίαν ἐργά-  
σηται εἴδους τοῦ παρ’ αὑτῇ ἐνθέσει. Καὶ μὴν καὶ τὰ ϕύσει  
συνεστῶτα τὰ μὲν πολυσύνθετα αὐτῶν καὶ συγκρίματα  
καλούμενα ἀναλύσεις εἰς τὸ ἐπὶ πᾶσι τοῖς συγκριθεῖσιν  
εἶδος· οἷον ἄνθρωπον εἰς ψυχὴν καὶ σῶμα, καὶ τὸ σῶμα  
εἰς τὰ τέσσαρα. ῞Εκαστον δὲ τούτων σύνθετον εὑρὼν ἐξ  
ὕλης καὶ τοῦ μορϕοῦντος - ὕλη γὰρ παρ’ αὑτῆς ἡ τῶν  
στοιχείων ἄμορϕος-ζητήσεις τὸ εἶδος ὅθεν τῇ ὕλῃ. Ζητή- 
σεις δ’ αὖ καὶ τὴν ψυχὴν πότερα τῶν ἁπλῶν ἤδη, ἢ ἔνι τι  
ἐν αὐτῇ τὸ μὲν ὡς ὕλη, τὸ δὲ εἶδος, ὁ νοῦς ὁ ἐν αὐτῇ, ὁ  
μὲν ὡς ἡ ἐπὶ τῷ χαλκῷ μορϕή, ὁ δὲ οἷος ὁ τὴν μορϕὴν  
ἐν τῷ χαλκῷ ποιήσας. Τὰ αὐτὰ δὲ ταῦτα καὶ ἐπὶ τοῦ  
παντὸς μεταϕέρων τις ἀναβήσεται καὶ ἐνταῦθα ἐπὶ νοῦν  
ποιητὴν ὄντως καὶ δημιουργὸν τιθέμενος, καὶ ϕήσει τὸ  
ὑποκείμενον δεξάμενον μορϕὰς τὸ μὲν πῦρ, τὸ δὲ ὕδωρ,  
τὸ δὲ ἀέρα καὶ γῆν γενέσθαι, τὰς δὲ μορϕὰς ταύτας παρ’  
ἄλλου ἥκειν· τοῦτο δὲ εἶναι ψυχήν· ψυχὴν δὲ αὖ καὶ ἐπὶ  
τοῖς τέτρασι τὴν κόσμου μορϕὴν δοῦναι· ταύτῃ δὲ νοῦν  
χορηγὸν τῶν λόγων γεγονέναι, ὥσπερ καὶ ταῖς τῶν τεχνι- 
τῶν ψυχαῖς παρὰ τῶν τεχνῶν τοὺς εἰς τὸ ἐνεργεῖν λόγους·  
νοῦν δὲ τὸν μὲν ὡς εἶδος τῆς ψυχῆς, τὸν κατὰ τὴν μορϕήν,  
τὸν δὲ τὸν τὴν μορϕὴν παρέχοντα ὡς τὸν ποιητὴν τοῦ   
ἀνδριάντος, ᾧ πάντα ἐνυπάρχει, ἃ δίδωσιν. ’Εγγὺς μὲν  
ἀληθείας, ἃ δίδωσι ψυχῇ· ἃ δὲ τὸ σῶμα δέχεται, εἴδωλα  
ἤδη καὶ μιμήματα.  
@C[4]
Διὰ τί οὖν δεῖ ἐπὶ ψυχῇ ἀνιέναι, ἀλλ’ οὐκ αὐτὴν   
εἶναι τίθεσθαι τὸ πρῶτον; ῍Η πρῶτον μὲν νοῦς ψυχῆς  
ἕτερον καὶ κρεῖττον· τὸ δὲ κρεῖττον ϕύσει πρῶτον. Οὐ γὰρ  
δή, ὡς οἴονται, ψυχὴ νοῦν τελεωθεῖσα γεννᾷ· πόθεν γὰρ  
τὸ δυνάμει ἐνεργείᾳ ἔσται, μὴ τοῦ εἰς ἐνέργειαν ἄγοντος  
αἰτίου ὄντος; Εἰ γὰρ κατὰ τύχην, ἐνδέχεται μὴ ἐλθεῖν  
εἰς ἐνέργειαν. Διὸ δεῖ τὰ πρῶτα ἐνεργείᾳ τίθεσθαι καὶ  
ἀπροσδεᾶ καὶ τέλεια· τὰ δὲ ἀτελῆ ὕστερα ἀπ’ ἐκείνων,  
τελειούμενα δὲ παρ’ αὐτῶν τῶν γεγεννηκότων δίκην  
πατέρων τελειούντων, ἃ κατ’ ἀρχὰς ἀτελῆ ἐγέννησαν· καὶ  
εἶναι μὲν ὕλην πρὸς τὸ ποιῆσαν τὸ πρῶτον, εἶτ’ αὐτὴν  
ἔμμορϕον ἀποτελεῖσθαι. Εἰ δὲ δὴ καὶ ἐμπαθὲς ψυχή, δεῖ  
δέ τι ἀπαθὲς εἶναι- ἢ πάντα τῷ χρόνῳ ἀπολεῖται -  
δεῖ τι πρὸ ψυχῆς εἶναι. Καὶ εἰ ἐν κόσμῳ ψυχή, ἐκτὸς δὲ  
δεῖ τι κόσμου εἶναι, καὶ ταύτῃ πρὸ ψυχῆς δεῖ τι εἶναι. Εἰ  
γὰρ τὸ ἐν κόσμῳ τὸ ἐν σώματι καὶ ὕλῃ, οὐδὲν ταὐτὸν μενεῖ·  
ὥστε ἄνθρωπος καὶ πάντες λόγοι οὐκ ἀίδιοι οὐδὲ οἱ αὐτοί.  
Καὶ ὅτι μὲν νοῦν πρὸ ψυχῆς εἶναι δεῖ, ἐκ τούτων καὶ ἐξ  
ἄλλων πολλῶν ἄν τις θεωρήσειε.  
@C[5]
Δεῖ δὲ νοῦν λαμβάνειν, εἴπερ ἐπαληθεύσομεν τῷ  
ὀνόματι, μὴ τὸν δυνάμει μηδὲ τὸν ἐξ ἀϕροσύνης εἰς νοῦν  
ἐλθόντα - εἰ δὲ μή, ἄλλον πάλιν αὖ πρὸ αὐτοῦ ζητήσομεν  
- ἀλλὰ τὸν ἐνεργείᾳ καὶ ἀεὶ νοῦν ὄντα. Εἰ δὲ μὴ ἐπακτὸν  
τὸ ϕρονεῖν ἔχει, εἴ τι νοεῖ, παρ’ αὑτοῦ νοεῖ, καὶ εἴ τι ἔχει,  
παρ’ αὑτοῦ ἔχει. Εἰ δὲ παρ’ αὑτοῦ καὶ ἐξ αὑτοῦ νοεῖ,   
αὐτός ἐστιν ἃ νοεῖ. Εἰ γὰρ ἡ μὲν οὐσία αὐτοῦ ἄλλη, ἃ δὲ  
νοεῖ ἕτερα αὐτοῦ, αὐτὴ ἡ οὐσία αὐτοῦ ἀνόητος ἔσται· καὶ  
δυνάμει, οὐκ ἐνεργείᾳ αὖ. Οὐ χωριστέον οὖν οὐδέτερον  
ἀπὸ θατέρου. ῎Εθος δὲ ἡμῖν ἀπὸ τῶν παρ’ ἡμῖν κἀκεῖνα  
ταῖς ἐπινοίαις χωρίζειν. Τί οὖν ἐνεργεῖ καὶ τί νοεῖ, ἵνα  
ἐκεῖνα αὐτὸν ἃ νοεῖ θώμεθα; ῍Η δῆλον ὅτι νοῦς ὢν  
ὄντως νοεῖ τὰ ὄντα καὶ ὑϕίστησιν. ῎Εστιν ἄρα τὰ ὄντα.  
῍Η γὰρ ἑτέρωθι ὄντα αὐτὰ νοήσει, ἢ ἐν αὑτῷ ὡς αὐτὸν  
ὄντα. ‘Ετέρωθι μὲν οὖν ἀδύνατον· ποῦ γάρ; Αὑτὸν ἄρα  
καὶ ἐν αὑτῷ. Οὐ γὰρ δὴ ἐν τοῖς αἰσθητοῖς, ὥσπερ οἴονται.  
Τὸ γὰρ πρῶτον ἕκαστον οὐ τὸ αἰσθητόν· τὸ γὰρ ἐν αὐτοῖς  
εἶδος ἐπὶ ὕλῃ εἴδωλον ὄντος, πᾶν τε εἶδος ἐν ἄλλῳ παρ’  
ἄλλου εἰς ἐκεῖνο ἔρχεται καί ἐστιν εἰκὼν ἐκείνου. Εἰ δὲ  
καὶ ποιητὴν δεῖ εἶναι τοῦδε τοῦ παντός, οὐ τὰ ἐν τῷ  
μήπω ὄντι οὗτος νοήσει, ἵνα αὐτὸ ποιῇ. Πρὸ τοῦ κόσμου 
ἄρα δεῖ εἶναι ἐκεῖνα, οὐ τύπους ἀϕ’ ἑτέρων, ἀλλὰ καὶ ἀρ-
χέτυπα καὶ πρῶτα καὶ νοῦ οὐσίαν. Εἰ δὲ λόγους ϕήσουσιν
ἀρκεῖν, ἀιδίους δῆλον· εἰ δὲ ἀιδίους καὶ ἀπαθεῖς, ἐν νῷ δεῖ
εἶναι καὶ τοιούτῳ καὶ προτέρῳ ἕξεως καὶ ϕύσεως καὶ ψυ-
χῆς· δυνάμει γὰρ ταῦτα. ‘Ο νοῦς ἄρα τὰ ὄντα ὄντως, οὐχ
οἷά ἐστιν ἄλλοθι νοῶν· οὐ γάρ ἐστιν οὔτε πρὸ αὐτοῦ οὔτε
μετ’ αὐτόν· ἀλλὰ οἷον νομοθέτης πρῶτος, μᾶλλον δὲ νόμος
αὐτὸς τοῦ εἶναι. ’Ορθῶς ἄρα τὸ γὰρ αὐτὸ νοεῖν ἐστί τε  
καὶ εἶναι καὶ ἡ τῶν ἄνευ ὕλης ἐπιστήμη ταὐτὸν τῷ 
 πράγματι καὶ τὸ ἐμαυτὸν ἐδιζησάμην ὡς ἓν  
τῶν ὄντων· καὶ αἱ ἀναμνήσεις δέ· οὐδὲν γὰρ ἔξω τῶν ὄν- 
των οὐδ’ ἐν τόπῳ, μένει δὲ ἀεὶ ἐν αὐτοῖς μεταβολὴν οὐδὲ   
ϕθορὰν δεχόμενα· διὸ καὶ ὄντως ὄντα. ῍Η γιγνόμενα καὶ  
ἀπολλύμενα ἐπακτῷ χρήσεται τῷ ὄντι, καὶ οὐκέτ’ ἐκεῖνα  
ἀλλ’ ἐκεῖνο τὸ ὂν ἔσται. Τὰ μὲν δὴ αἰσθητὰ μεθέξει ἐστὶν  
ἃ λέγεται τῆς ὑποκειμένης ϕύσεως μορϕὴν ἰσχούσης ἄλλο- 
θεν· οἷον χαλκὸς παρὰ ἀνδριαντοποιικῆς καὶ ξύλον παρὰ  
τεκτονικῆς διὰ εἰδώλου τῆς τέχνης εἰς αὐτὰ ἰούσης, τῆς  
δὲ τέχνης αὐτῆς ἔξω ὕλης ἐν ταυτότητι μενούσης καὶ  
τὸν ἀληθῆ ἀνδριάντα καὶ κλίνην ἐχούσης. Οὕτω δὴ καὶ  
ἐπὶ τῶν σωμάτων· καὶ τόδε πᾶν ἰνδαλμάτων μετέχον  
ἕτερα αὐτῶν δείκνυσι τὰ ὄντα, ἄτρεπτα μὲν ὄντα ἐκεῖνα,  
αὐτὰ δὲ τρεπόμενα, ἱδρυμένα τε ἐϕ’ ἑαυτῶν, οὐ τόπου  
δεόμενα· οὐ γὰρ μεγέθη· νοερὰν δὲ καὶ αὐτάρκη ἑαυτοῖς   
ὑπόστασιν ἔχοντα. Σωμάτων γὰρ ϕύσις σῴζεσθαι παρ’  
ἄλλου θέλει, νοῦς δὲ ἀνέχων θαυμαστῇ ϕύσει τὰ παρ’  
αὑτῶν πίπτοντα, ὅπου ἱδρυθῇ αὐτὸς οὐ ζητεῖ.  
@C[6]
Νοῦς μὲν δὴ ἔστω τὰ ὄντα, καὶ πάντα ἐν αὑτῷ οὐχ  
ὡς ἐν τόπῳ ἔχων, ἀλλ’ ὡς αὑτὸν ἔχων καὶ ἓν ὢν αὐτοῖς.  
Πάντα δὲ ὁμοῦ ἐκεῖ καὶ οὐδὲν ἧττον διακεκριμένα. ’Επεὶ  
καὶ ψυχὴ ὁμοῦ ἔχουσα πολλὰς ἐπιστήμας ἐν ἑαυτῇ οὐδὲν  
ἔχει συγκεχυμένον, καὶ ἑκάστη πράττει τὸ αὑτῆς, ὅταν  
δέῃ, οὐ συνεϕέλκουσα τὰς ἄλλας, νόημα δὲ ἕκαστον καθα- 
ρὸν ἐνεργεῖ ἐκ τῶν ἔνδον αὖ νοημάτων κειμένων. Οὕτως  
οὖν καὶ πολὺ μᾶλλον ὁ νοῦς ἐστιν ὁμοῦ πάντα καὶ αὖ οὐχ  
ὁμοῦ, ὅτι ἕκαστον δύναμις ἰδία. ‘Ο δὲ πᾶς νοῦς περιέχει  
ὥσπερ γένος εἴδη καὶ ὥσπερ ὅλον μέρη. Καὶ αἱ τῶν  
σπερμάτων δὲ δυνάμεις εἰκόνα ϕέρουσι τοῦ λεγομένου· ἐν  
γὰρ τῷ ὅλῳ ἀδιάκριτα πάντα, καὶ οἱ λόγοι ὥσπερ ἐν ἑνὶ   
κέντρῳ· καὶ ὧς ἐστιν ἄλλος ὀϕθαλμοῦ, ἄλλος δὲ χειρῶν λό-
γος τὸ ἕτερος εἶναι παρὰ τοῦ γενομένου ὑπ’ αὐτοῦ αἰσθη-
τοῦ γνωσθείς. Αἱ μὲν οὖν ἐν τοῖς σπέρμασι δυνάμεις ἑκά-
στη αὐτῶν λόγος εἷς ὅλος μετὰ τῶν ἐν αὐτῷ ἐμπεριεχομέ-
νων μερῶν τὸ μὲν σωματικὸν ὕλην ἔχει, οἷον ὅσον ὑγρόν,
αὐτὸς δὲ εἶδός ἐστι τὸ ὅλον καὶ λόγος ὁ αὐτὸς ὢν ψυχῆς
εἴδει τῷ γεννῶντι, ἥ ἐστιν ἴνδαλμα ψυχῆς ἄλλης κρείττο-
νος. Φύσιν δέ τινες αὐτὴν ὀνομάζουσιν τὴν ἐν τοῖς σπέρμα-
σιν, ἣ ἐκεῖθεν ὁρμηθεῖσα ἀπὸ τῶν πρὸ αὐτῆς, ὥσπερ ἐκ
πυρὸς ϕῶς, ἤστραψέ τε καὶ ἐμόρϕωσε τὴν ὕλην οὐκ ὠθοῦ-
σα οὐδὲ ταῖς πολυθρυλλήτοις μοχλείαις χρωμένη, δοῦσα
δὲ τῶν λόγων.  
@C[7]
Αἱ δὲ ἐπιστῆμαι ἐν ψυχῇ λογικῇ οὖσαι αἱ μὲν τῶν  
αἰσθητῶν-εἰ δεῖ ἐπιστήμας τούτων λέγειν, πρέπει δὲ  
αὐταῖς τὸ τῆς δόξης ὄνομα-ὕστεραι τῶν πραγμάτων οὖσαι  
εἰκόνες εἰσὶ τούτων· τῶν δὲ νοητῶν, αἳ δὴ καὶ ὄντως  
ἐπιστῆμαι, παρὰ νοῦ εἰς λογικὴν ψυχὴν ἐλθοῦσαι αἰσθητὸν  
μὲν οὐδὲν νοοῦσι· καθόσον δέ εἰσιν ἐπιστῆμαι, εἰσὶν αὐτὰ  
ἕκαστα ἃ νοοῦσι, καὶ ἔνδοθεν τό τε νοητὸν τήν τε νόησιν  
ἔχουσιν, ὅτι ὁ νοῦς ἔνδον - ὅ ἐστιν αὐτὰ τὰ πρῶτα - συνὼν  
αὐτῷ ἀεὶ καὶ ἐνεργείᾳ ὑπάρχων καὶ οὐκ ἐπιβάλλων ὡς   
οὐκ ἔχων ἢ ἐπικτώμενος ἢ διεξοδεύων οὐ προκεχειρισμέ-  
να - ψυχῆς γὰρ ταῦτα πάθη - ἀλλ’ ἕστηκεν ἐν αὑτῷ ὁμοῦ  
πάντα ὤν, οὐ νοήσας, ἵν’ ὑποστήσῃ ἕκαστα. Οὐ γάρ,   
ὅτ’ ἐνόησε θεόν, θεὸς ἐγένετο, οὐδέ, ὅτε ἐνόησε κίνησιν,  
κίνησις ἐγένετο. ῞Οθεν καὶ τὸ λέγειν νοήσεις τὰ εἴδη, εἰ  
οὕτω λέγεται, ὡς, ἐπειδὴ ἐνόησε, τόδε ἐγένετο ἢ ἔστι τόδε,  
οὐκ ὀρθῶς· ταύτης γὰρ τῆς νοήσεως πρότερον δεῖ τὸ νο-
ούμενον εἶναι. ῍Η πῶς ἂν ἔλθοι ἐπὶ τὸ νοεῖν αὐτό; Οὐ γὰρ
δὴ κατὰ συντυχίαν οὐδὲ ἐπέβαλεν εἰκῇ.  
@C[8]
Εἰ οὖν ἡ νόησις ἐνόντος, ἐκεῖνο τὸ εἶδος τὸ ἐνόν· καὶ  
ἡ ἰδέα αὕτη. Τί οὖν τοῦτο; Νοῦς καὶ ἡ νοερὰ οὐσία, οὐχ  
ἑτέρα τοῦ νοῦ ἑκάστη ἰδέα, ἀλλ’ ἑκάστη νοῦς. Καὶ ὅλος  
μὲν ὁ νοῦς τὰ πάντα εἴδη, ἕκαστον δὲ εἶδος νοῦς ἕκαστος,  
ὡς ἡ ὅλη ἐπιστήμη τὰ πάντα θεωρήματα, ἕκαστον δὲ  
μέρος τῆς ὅλης οὐχ ὡς διακεκριμένον τόπῳ, ἔχον δὲ δύ- 
ναμιν ἕκαστον ἐν τῷ ὅλῳ. ῎Εστιν οὖν οὗτος ὁ νοῦς ἐν  
αὑτῷ καὶ ἔχων ἑαυτὸν ἐν ἡσυχίᾳ κόρος ἀεί. Εἰ μὲν οὖν  
προεπενοεῖτο ὁ νοῦς πρότερος τοῦ ὄντος, ἔδει τὸν νοῦν  
λέγειν ἐνεργήσαντα καὶ νοήσαντα ἀποτελέσαι καὶ γεν- 
νῆσαι τὰ ὄντα· ἐπεὶ δὲ τὸ ὂν τοῦ νοῦ προεπινοεῖν ἀνάγκη,  
ἐγκεῖσθαι δεῖ τίθεσθαι ἐν τῷ νοοῦντι τὰ ὄντα, τὴν δὲ  
ἐνέργειαν καὶ τὴν νόησιν ἐπὶ τοῖς οὖσιν, οἷον ἐπὶ πῦρ ἤδη  
τὴν τοῦ πυρὸς ἐνέργειαν, ἵν’ ἓν ὄντα τὸν νοῦν ἐϕ’ ἑαυ- 
τοῖς ἔχῃ ἐνέργειαν αὐτῶν. ῎Εστι δὲ καὶ τὸ ὂν ἐνέργεια·  
μία οὖν ἀμϕοῖν ἐνέργεια, μᾶλλον δὲ τὰ ἄμϕω ἕν. Μία μὲν  
οὖν ϕύσις τό τε ὂν ὅ τε νοῦς· διὸ καὶ τὰ ὄντα καὶ ἡ τοῦ  
ὄντος ἐνέργεια καὶ ὁ νοῦς ὁ τοιοῦτος· καὶ αἱ οὕτω νοήσεις   
τὸ εἶδος καὶ ἡ μορϕὴ τοῦ ὄντος καὶ ἡ ἐνέργεια. ’Επινοεῖταί  
γε μὴν μεριζομένων ὑϕ’ ἡμῶν θάτερα πρὸ τῶν ἑτέρων.  
῞Ετερος γὰρ ὁ μερίζων νοῦς, ὁ δὲ ἀμέριστος καὶ μὴ με- 
ρίζων τὸ ὂν καὶ τὰ πάντα.  
@C[9]
Τίνα οὖν ἐστι τὰ ἐν ἑνὶ νῷ, ἃ νοοῦντες μερίζομεν  
ἡμεῖς; Δεῖ γὰρ αὐτὰ ἠρεμοῦντα προϕέρειν, οἷον ἐξ ἐπι- 
στήμης ἐν ἑνὶ οὔσης ἐπιθεωρεῖν τὰ ἐνόντα. Κόσμου δὴ  
τοῦδε ὄντος ζῴου περιεκτικοῦ ζῴων ἁπάντων καὶ παρ’  
ἄλλου ἔχοντος τὸ εἶναι καὶ τοιῷδε εἶναι, παρ’ οὗ δέ ἐστιν  
εἰς νοῦν ἀναγομένου, ἀναγκαῖον καὶ ἐν νῷ τὸ ἀρχέτυπον  
πᾶν εἶναι, καὶ κόσμον νοητὸν τοῦτον τὸν νοῦν εἶναι, ὅν  
ϕησιν ὁ Πλάτων ἐν τῷ ὅ ἐστι ζῷον. ‘Ως γὰρ ὄντος  
λόγου ζῴου τινός, οὔσης δὲ καὶ ὕλης τῆς τὸν λόγον τὸν  
σπερματικὸν δεξαμένης, ἀνάγκη ζῷον γενέσθαι, τὸν αὐτὸν  
τρόπον καὶ ϕύσεως νοερᾶς καὶ πανδυνάμου οὔσης καὶ  
οὐδενὸς διείργοντος, μηδενὸς ὄντος μεταξὺ τούτου καὶ τοῦ  
δέξασθαι δυναμένου, ἀνάγκη τὸ μὲν κοσμηθῆναι, τὸ δὲ  
κοσμῆσαι. Καὶ τὸ μὲν κοσμηθὲν ἔχει τὸ εἶδος μεμερισμέ-  
νον, ἀλλαχοῦ ἄνθρωπον καὶ ἀλλαχοῦ ἥλιον· τὸ δὲ ἐν ἑνὶ
πάντα.  
@C[10]
῞Οσα μὲν οὖν ὡς εἴδη ἐν τῷ αἰσθητῷ ἐστι, ταῦτα  
ἐκεῖθεν· ὅσα δὲ μή, οὔ. Διὸ τῶν παρὰ ϕύσιν οὐκ ἔστιν  
ἐκεῖ οὐδέν, ὥσπερ οὐδὲ τῶν παρὰ τέχνην ἐστὶν ἐν ταῖς  
τέχναις, οὐδὲ ἐν τοῖς σπέρμασι χωλεία. Ποδῶν δὲ χωλεία  
ἡ δὴ ἐν τῇ γενέσει οὐ κρατήσαντος λόγου, ἡ δὲ ἐκ τύχης  
λύμῃ τοῦ εἴδους. Καὶ ποιότητες δὴ σύμϕωνοι καὶ ποσότη-  
τες, ἀριθμοί τε καὶ μεγέθη καὶ σχέσεις, ποιήσεις τε καὶ  
πείσεις αἱ κατὰ ϕύσιν, κινήσεις τε καὶ στάσεις καθόλου τε  
καὶ ἐν μέρει τῶν ἐκεῖ. ’Αντὶ δὲ χρόνου αἰών. ‘Ο δὲ τόπος  
ἐκεῖ νοερῶς τὸ ἄλλο ἐν ἄλλῳ. ’Εκεῖ μὲν οὖν ὁμοῦ πάντων  
ὄντων, ὅ τι ἂν λάβῃς αὐτῶν, οὐσία καὶ νοερά, καὶ ζωῆς  
ἕκαστον μετέχον, καὶ ταὐτὸν καὶ θάτερον, καὶ κίνησις καὶ  
στάσις, καὶ κινούμενον καὶ ἑστώς, καὶ οὐσία καὶ ποιόν, καὶ  
πάντα οὐσία. Καὶ γὰρ ἐνεργείᾳ, οὐ δυνάμει τὸ ὂν ἕκαστον·  
ὥστε οὐ κεχώρισται τὸ ποιὸν ἑκάστης οὐσίας. ῏Αρ’ οὖν  
μόνα τὰ ἐν τῷ αἰσθητῷ ἐκεῖ, ἢ καὶ ἄλλα πλείω; ’Αλλὰ  
πρότερον περὶ τῶν κατὰ τέχνην σκεπτέον· κακοῦ γὰρ οὐ- 
δενός· τὸ γὰρ κακὸν ἐνταῦθα ἐξ ἐνδείας καὶ στερήσεως  
καὶ ἐλλείψεως, καὶ ὕλης ἀτυχούσης πάθος καὶ τοῦ ὕλῃ
ὡμοιωμένου.  
@C[11]
Τὰ οὖν κατὰ τέχνην καὶ αἱ τέχναι; Τῶν δὴ τεχνῶν  
ὅσαι μιμητικαί, γραϕικὴ μὲν καὶ ἀνδριαντοποιία, ὄρχησίς  
τε καὶ χειρονομία, ἐνταῦθά που τὴν σύστασιν λαβοῦσαι καὶ  
αἰσθητῷ προσχρώμεναι παραδείγματι καὶ μιμούμεναι εἴδη  
τε καὶ κινήσεις τάς τε συμμετρίας ἃς ὁρῶσι μετατιθεῖσαι  
οὐκ ἂν εἰκότως ἐκεῖ ἀνάγοιντο, εἰ μὴ τῷ ἀνθρώπου λόγῳ.  
Εἰ δέ τις ἕξις ἐκ τῆς περὶ τὰ ζῷα συμμετρίας ὅλων ζῴων  
ἐπισκοποῖτο, μόριον ἂν εἴη δυνάμεως τῆς κἀκεῖ ἐπισκο-  
πούσης καὶ θεωρούσης τὴν ἐν τῷ νοητῷ περὶ πάντα συμμε- 
τρίαν. Καὶ μὴν καὶ μουσικὴ πᾶσα [περὶ ἁρμονίαν ἔχουσα  
καὶ ῥυθμόν ἡ μὲν] περὶ ῥυθμὸν καὶ ἁρμονίαν, ἔχουσα τὰ  
νοήματα τὸν αὐτὸν τρόπον ἂν εἴη, ὥσπερ καὶ ἡ περὶ  
τὸν νοητὸν ἀριθμὸν ἔχουσα. ῞Οσαι δὲ ποιητικαὶ αἰσθητῶν  
τῶν κατὰ τέχνην, οἷον οἰκοδομικὴ καὶ τεκτονική, καθόσον  
συμμετρίαις προσχρῶνται, ἀρχὰς ἂν ἐκεῖθεν ἔχοιεν καὶ  
τῶν ἐκεῖ ϕρονήσεων· τῷ δὲ αἰσθητῷ ταῦτα συγκερασάμε-
ναι τὸ ὅλον οὐκ ἂν εἶεν ἐκεῖ· ἢ ἐν τῷ ἀνθρώπῳ. Οὐ μὴν οὐδὲ  
γεωργία συλλαμβάνουσα αἰσθητῷ ϕυτῷ, ἰατρική τε τὴν  
ἐνταῦθα ὑγίειαν θεωροῦσα ἥ τε περὶ ἰσχὺν τήνδε καὶ εὐ-
εξίαν· ἄλλη γὰρ ἐκεῖ δύναμις καὶ ὑγίεια, καθ’ ἣν ἀτρεμῆ
πάντα καὶ ἱκανά, ὅσα ζῷα. ‘Ρητορεία δὲ καὶ στρατηγία,
οἰκονομία τε καὶ βασιλική, εἴ τινες αὐτῶν τὸ καλὸν κοι-
νωνοῦσι ταῖς πράξεσιν, εἰ ἐκεῖνο θεωροῖεν, μοῖραν ἐκεῖθεν
εἰς ἐπιστήμην ἔχουσιν ἐκ τῆς ἐπιστήμης τῆς ἐκεῖ. Γεω-
μετρία δὲ νοητῶν οὖσα τακτέα ἐκεῖ, σοϕία τε ἀνωτάτω
περὶ τὸ ὂν οὖσα. Καὶ περὶ μὲν τεχνῶν καὶ τῶν κατὰ τέ-
χνας ταῦτα.  
@C[12]
Εἰ δὲ ἀνθρώπου ἐκεῖ καὶ λογικοῦ ἐκεῖ καὶ τεχνι-
κοῦ καὶ αἱ τέχναι νοῦ γεννήματα οὖσαι, χρὴ δὲ καὶ τῶν
καθόλου λέγειν τὰ εἴδη εἶναι, οὐ Σωκράτους, ἀλλ’ ἀνθρώ-
που. ’Επισκεπτέον δὲ περὶ ἀνθρώπου, εἰ καὶ ὃ καθέκαστα·
τὸ δὲ καθέκαστον, ὅτι [μὴ] τὸ αὐτὸ ἄλλο ἄλλῳ· οἷον ὅτι
ὁ μὲν σιμός, ὁ δὲ γρυπός, γρυπότητα μὲν καὶ σιμότητα
διαϕορὰς ἐν εἴδει θετέον ἀνθρώπου, ὥσπερ ζῴου διαϕοραί
εἰσιν· ἥκειν δὲ καὶ παρὰ τῆς ὕλης τὸ τὸν μὲν τοιάνδε γρυ-
πότητα, τὸν δὲ τοιάνδε. Καὶ χρωμάτων διαϕορὰς τὰς μὲν
ἐν λόγῳ οὔσας, τὰς δὲ καὶ ὕλην καὶ τόπον διάϕορον ὄντα
ποιεῖν.   
@C[13]
Λοιπὸν δὲ εἰπεῖν, εἰ μόνα τὰ ἐν αἰσθητῷ ἐκεῖ, ἢ  
καί, ὥσπερ ἀνθρώπου ὁ αὐτοάνθρωπος ἕτερος, εἰ καὶ ψυ-
χῆς αὐτοψυχὴ ἐκεῖ ἑτέρα καὶ νοῦ αὐτονοῦς. Λεκτέον δὲ
πρῶτον μέν, ὅτι οὐ πάντα δεῖ, ὅσα ἐνταῦθα, εἴδωλα νομί-
ζειν ἀρχετύπων, οὐδὲ ψυχὴν εἴδωλον εἶναι αὐτοψυχῆς,
τιμιότητι δὲ ἄλλην ἄλλης διαϕέρειν, καὶ εἶναι καὶ ἐνταῦθα,  
ἴσως δὲ οὐχ ὡς ἐνταῦθα, αὐτοψυχήν. Εἶναι δὲ ψυχῆς ὄντως  
οὔσης ἑκάστης καὶ δικαιοσύνην δεῖ τινα καὶ σωϕροσύνην,  
καὶ ἐν ταῖς παρ’ ἡμῖν ψυχαῖς ἐπιστήμην ἀληθινήν, οὐκ  
εἴδωλα οὐδὲ εἰκόνας ἐκείνων ὡς ἐν αἰσθητῷ, ἀλλὰ ταὐτὰ  
ἐκεῖνα ἄλλον τρόπον ὄντα ἐνταῦθα· οὐ γὰρ ἔν τινι τόπῳ  
ἀϕωρισμένα ἐκεῖνα· ὥστε, ὅπου ψυχὴ σώματος ἐξανέδυ,  
ἐκεῖ κἀκεῖνα. ‘Ο μὲν γὰρ αἰσθητὸς κόσμος μοναχοῦ, ὁ δὲ  
νοητὸς πανταχοῦ. ῞Οσα μὲν οὖν ψυχὴ ἐκεῖ ἡ τοιαύτη,
ἐνταῦθα, ταῦτα ἐκεῖ· ὥστε, εἰ τὰ ἐν τῷ αἰσθητῷ τὰ ἐν τοῖς  
ὁρωμένοις λαμβάνοιτο, οὐ μόνον τὰ ἐν τῷ αἰσθητῷ ἐκεῖ,  
ἀλλὰ καὶ πλείω· εἰ δὲ τὰ ἐν τῷ κόσμῳ λέγοιτο συμπερι- 
λαμβανομένων καὶ ψυχῆς καὶ τῶν ἐν ψυχῇ, πάντα ἐνταῦθα,  
ὅσα κἀκεῖ.   
@C[14]
Τὴν οὖν τὰ πάντα περιλαβοῦσαν ἐν τῷ νοητῷ ϕύ-
σιν ταύτην ἀρχὴν θετέον. Καὶ πῶς, τῆς μὲν ἀρχῆς τῆς
ὄντως ἑνὸς καὶ ἁπλοῦ πάντη οὔσης, πλήθους δὲ ἐν τοῖς
οὖσιν ὄντος; Πῶς παρὰ τὸ ἕν, καὶ πῶς πλῆθος, καὶ πῶς
τὰ πάντα ταῦτα, καὶ διὰ τί νοῦς ταῦτα καὶ πόθεν, λεκτέον
ἀπ’ ἄλλης ἀρχῆς ἀρχομένοις.  
Περὶ δὲ τῶν ἐκ σήψεως καὶ τῶν χαλεπῶν, εἰ κἀκεῖ εἶ-
δος, καὶ εἰ ῥύπου καὶ πηλοῦ, λεκτέον, ὡς, ὅσα κομίζεται
νοῦς ἀπὸ τοῦ πρώτου, πάντα ἄριστα· ἐν οἷς εἴδεσιν οὐ
ταῦτα· οὐδ’ ἐκ τούτων νοῦς, ἀλλὰ ψυχὴ παρὰ νοῦ, λαβοῦ-
σα παρὰ ὕλης ἄλλα, ἐν οἷς ταῦτα.  
Περὶ δὲ τούτων σαϕέστερον λεχθήσεται ἐπανελθοῦσιν
ἐπὶ τὴν ἀπορίαν, πῶς ἐξ ἑνὸς πλῆθος.  
῞Οτι δὲ τὰ σύνθετα εἰκῇ ὄντα, οὐ νῷ, ἀλλ’ ἐϕ’ ἑαυτῶν  
αἰσθητὰ συνελθόντα, οὐκ ἐν εἴδεσι· τά τε ἐκ σήψεως ψυχῆς  
ἄλλο τι ἴσως ἀδυνατούσης· εἰ δὲ μή, ἐποίησεν ἄν τι τῶν  
ϕύσει· ποιεῖ γοῦν, ὅπου δύναται.  
Περὶ δὲ τῶν τεχνῶν, ὅτι ἐν αὐτοανθρώπῳ περιέχονται,  
ὅσαι τέχναι ἀναϕέρονται πρὸς τὰ κατὰ ϕύσιν ἀνθρώπῳ.  
Πρότερον δὲ ἄλλην καθόλου, καὶ τῆς καθόλου αὐτο-
ψυχὴν ἤτοι τὴν ζωήν; ἢ ἐν νῷ πρὶν γενέσθαι ψυχήν, ἵνα
καὶ γένηται, αὐτοψυχὴν ἐκείνην λέγειν.   
@E[6]
@T[4]
@C[1]
῏Αρά γε ἡ ψυχὴ πανταχοῦ τῷ παντὶ πάρεστιν, ὅτι  
σῶμά ἐστι τοῦ παντὸς τοσόνδε, περὶ τὰ σώματα ϕύσιν  
ἔχουσα μερίζεσθαι; ῍Η καὶ παρ’ αὐτῆς πανταχοῦ ἐστιν,  
οὐχ οὗπερ ἂν ὑπὸ σώματος προαχθῇ, ἀλλὰ σώματος εὑρί- 
σκοντος αὐτὴν πρὸ αὐτοῦ πανταχοῦ οὖσαν, ὥστε, ὅπου ἂν  
τεθῇ, ἐκεῖ εὑρίσκειν ψυχὴν οὖσαν πρὶν αὐτὸ τεθῆναι ἐν  
μέρει τοῦ παντός, καὶ τὸ ὅλον τοῦ παντὸς σῶμα τεθῆναι ἐν  
ψυχῇ οὔσῃ; ’Αλλ’ εἰ ἔστιν εἰς τοσοῦτον πρὶν τὸ τοσόνδε  
σῶμα ἐλθεῖν πληροῦσα τὸ διάστημα πᾶν, πῶς οὐ μέγεθος  
ἕξει; ῍Η τίς τρόπος ἂν εἴη τοῦ εἶναι ἐν τῷ παντὶ πρὶν τὸ  
πᾶν γενέσθαι τοῦ παντὸς οὐκ ὄντος; Τό τε ἀμερῆ λεγο- 
μένην καὶ ἀμεγέθη εἶναι πανταχοῦ εἶναι μέγεθος οὐκ  
ἔχουσαν πῶς ἄν τις παραδέξαιτο; Καὶ εἰ τῷ σώματι λέγοιτο  
συνεκτείνεσθαι μὴ σῶμα οὖσα, οὐδ’ ὧς ἐκϕεύγειν ποιεῖ  
τὴν ἀπορίαν τῷ κατὰ συμβεβηκὸς τὸ μέγεθος αὐτῇ διδόναι.  
‘Ομοίως γὰρ ἄν τις καὶ ἐνταῦθα ζητήσειεν εὐλόγως, ὅπως   
κατὰ συμβεβηκὸς μεγεθύνεται. Οὐ γὰρ δή, ὥσπερ ἡ  
ποιότης, οἷον γλυκύτης ἢ χρόα, κατὰ πᾶν τὸ σῶμα, οὕτω  
καὶ ἡ ψυχή. Τὰ μὲν γὰρ πάθη τῶν σωμάτων, ὥστε πᾶν  
τὸ πεπονθὸς ἔχειν τὸ πάθος, καὶ μηδὲν εἶναι ἐϕ’ ἑαυτοῦ  
σώματος ὄν τι καὶ γινωσκόμενον τότε· διὸ καὶ ἐξ ἀνάγκης  
τοσοῦτον, τό τε ἄλλου μέρους λευκὸν οὐχ ὁμοπαθὲς τῷ  
ἄλλου. Καὶ ἐπὶ τοῦ λευκοῦ τὸ αὐτὸ μὲν εἴδει τὸ ἐπ’ ἄλλου  
πρὸς τὸ ἐπ’ ἄλλου μέρους, οὐ μὴν ταὐτὸν ἀριθμῷ, ἐπὶ δὲ  
τῆς ψυχῆς τὸ αὐτὸ ἀριθμῷ τὸ ἐν τῷ ποδὶ καὶ τῇ χειρὶ  
ὑπάρχει, ὡς δηλοῦσιν αἱ ἀντιλήψεις. Καὶ ὅλως ἐν μὲν ταῖς  
ποιότησι τὸ αὐτὸ μεμερισμένον θεωρεῖται, ἐπὶ δὲ τῆς ψυχῆς  
τὸ αὐτὸ οὐ μεμερισμένον, οὕτω δὲ μεμερίσθαι λεγόμενον,  
ὅτι πανταχοῦ. Λέγωμεν οὖν ἐξ ἀρχῆς περὶ τούτων, εἴ τι  
ἡμῖν σαϕὲς καὶ εὐπαράδεκτον γένοιτο, πῶς ἀσώματος καὶ  
ἀμεγέθης οὖσα δύναται εἰς πλεῖστον ἰέναι εἴτε πρὸ τῶν  
σωμάτων εἴτ’ ἐν τοῖς σώμασι. Τάχα δέ, εἰ ϕανείη καὶ πρὸ  
τῶν σωμάτων τοῦτο δύνασθαι, ῥᾴδιον ἂν καὶ ἐπὶ τῶν  
σωμάτων παραδέξασθαι τὸ τοιοῦτο γένοιτο.  
@C[2]
῎Εστι δὴ τὸ μὲν ἀληθινὸν πᾶν, τὸ δὲ τοῦ παντὸς  
μίμημα, ἡ τοῦδε τοῦ ὁρατοῦ ϕύσις. Τὸ μὲν οὖν ὄντως πᾶν  
ἐν οὐδενί ἐστιν· οὐδὲν γάρ ἐστι πρὸ αὐτοῦ. ῝Ο δ’ ἂν μετὰ  
τοῦτο ᾖ, τοῦτο ἤδη ἀνάγκη ἐν τῷ παντὶ εἶναι, εἴπερ  
ἔσται, καὶ μάλιστα ἐξ ἐκείνου ἠρτημένον καὶ οὐ δυνάμενον  
ἄνευ ἐκείνου οὔτε μένειν οὔτε κινεῖσθαι. Καὶ γὰρ εἰ μὴ ὡς  
ἐν τόπῳ τις τιθεῖτο τὸ τοιοῦτον, τὸν τόπον νοῶν ἢ πέρας   
σώματος τοῦ περιέχοντος καθὸ περιέχει, ἢ διάστημά τι  
ὃ πρότερον ἦν τῆς ϕύσεως τοῦ κενοῦ καὶ ἔτι ἐστίν, ἀλλὰ  
τῷ γε οἷον ἐρείδεσθαι ἐπ’ αὐτοῦ καὶ ἀναπαύεσθαι παν- 
ταχοῦ ὄντος ἐκείνου καὶ συνέχοντος, τὴν τοῦ ὀνόματος  
ἀϕεὶς κατηγορίαν τῇ διανοίᾳ τὸ λεγόμενον λαμβανέτω.  
Τοῦτο δὲ ἄλλου χάριν εἴρηται, ὅτι τὸ πᾶν ἐκεῖνο καὶ  
πρῶτον καὶ ὂν οὐ ζητεῖ τόπον, οὐδ’ ὅλως ἔν τινι. Πᾶν δὴ  
τὸ πᾶν οὐκ ἔστιν ὅπως ἀπολείπεται ἑαυτοῦ, ἀλλ’ ἔστι τε  
πεπληρωκὸς ἑαυτὸ καὶ ὂν ἴσον ἑαυτῷ· καὶ οὗ τὸ πᾶν, ἐκεῖ  
αὐτό· τὸ γὰρ πᾶν αὐτό ἐστιν. ῞Ολως τε, εἴ τι ἐν τῷ παντὶ  
ἱδρύθη ἄλλο ὂν παρ’ ἐκεῖνο, μεταλαμβάνει αὐτοῦ καὶ συν- 
τυγχάνει αὐτῷ καὶ ἰσχύει παρ’ αὐτοῦ οὐ μερίζον ἐκεῖνο,  
ἀλλ’ εὑρίσκον αὐτὸ ἐν ἑαυτῷ αὐτὸ προσελθὸν ἐκείνῳ  
ἐκείνου οὐκ ἔξω ἑαυτοῦ γενομένου· οὐ γὰρ οἷόν τε ἐν τῷ   
μὴ ὄντι τὸ ὂν εἶναι, ἀλλ’ εἴπερ, τὸ μὴ ὂν ἐν τῷ ὄντι. ῞Ολῳ  
οὖν ἐντυγχάνει τῷ ὄντι· οὐ γὰρ ἦν ἀποσπᾶσθαι αὐτὸ ἀϕ’  
ἑαυτοῦ, καὶ τὸ πανταχοῦ δὲ λέγεσθαι εἶναι αὐτὸ δῆλον, ὅτι  
ἐν τῷ ὄντι· ὥστε ἐν ἑαυτῷ. Καὶ οὐδὲν θαυμαστόν, εἰ τὸ  
πανταχοῦ ἐν τῷ ὄντι καὶ ἐν ἑαυτῷ· ἤδη γὰρ γίνεται τὸ  
πανταχοῦ ἐν ἑνί. ‘Ημεῖς δὲ τὸ ὂν ἐν αἰσθητῷ θέμενοι καὶ τὸ  
πανταχοῦ ἐκεῖ τιθέμεθα, καὶ μέγα νομίζοντες τὸ αἰσθητὸν  
ἀποροῦμεν, πῶς ἐν μεγάλῳ καὶ τοσούτῳ ἐκείνη ἡ ϕύσις  
ἐκτείνεται. Τὸ δέ ἐστι· τοῦτο τὸ λεγόμενον μέγα μικρόν·  
ὃ δὲ νομίζεται μικρόν, ἐκεῖνο μέγα, εἴ γε ὅλον ἐπὶ πᾶν   
τούτου μέρος ϕθάνει, μᾶλλον δὲ τοῦτο πανταχόθεν τοῖς  
αὐτοῦ μέρεσιν ἐπ’ ἐκεῖνο ἰὸν εὑρίσκει αὐτὸ πανταχοῦ πᾶν  
καὶ μεῖζον ἑαυτοῦ. ῞Οθεν ὡς οὐκ ἐν τῇ ἐκτάσει πλέον τι  
ληψόμενον-ἔξω γὰρ ἂν καὶ τοῦ παντὸς ἐγίνετο - περιθεῖν  
αὐτῷ ἐβουλήθη, οὔτε δὲ περιλαβεῖν δεδυνημένον οὐδ’ αὖ  
ἐντὸς γενέσθαι ἠγάπησε τόπον ἔχειν καὶ τάξιν οὗ σῴζοιτο  
γειτονοῦν αὐτῷ παρόντι καὶ οὐ παρόντι αὖ· ἔστι γὰρ  
ἐϕ’ ἑαυτοῦ ἐκεῖνο, κἄν τι αὐτῷ ἐθέλῃ παρεῖναι. ῞Οπου δὴ  
συνιὸν τὸ σῶμα τοῦ παντὸς εὑρίσκει τὸ πᾶν, ὥστε μηδὲν  
ἔτι δεῖσθαι τοῦ πόρρω, ἀλλὰ στρέϕεσθαι ἐν τῷ αὐτῷ, ὡς  
παντὸς ὄντος τούτου, οὗ κατὰ πᾶν μέρος αὐτοῦ ἀπολαύει  
ὅλου ἐκείνου. Εἰ μὲν γὰρ ἐν τόπῳ ἦν ἐκεῖνο αὐτό, προσ- 
χωρεῖν τε ἔδει ἐκεῖ καὶ εὐθυπορεῖν καὶ ἐν ἄλλῳ μέρει  
αὐτοῦ ἄλλῳ μέρει ἐϕάπτεσθαι ἐκείνου καὶ εἶναι τὸ πόρρω  
καὶ ἐγγύθεν· εἰ δὲ μήτε τὸ πόρρω μήτε τὸ ἐγγύθεν, ἀνάγκη  
ὅλον παρεῖναι, εἴπερ πάρεστι. Καὶ ὅλως ἐστὶν ἐκείνων  
ἑκάστῳ, οἷς μήτε πόρρωθέν ἐστι μήτε ἐγγύθεν, δυνατοῖς  
δὲ δέξασθαί ἐστιν.  
@C[3]
῏Αρ’ οὖν αὐτὸ ϕήσομεν παρεῖναι, ἢ αὐτὸ μὲν ἐϕ’  
ἑαυτοῦ εἶναι, δυνάμεις δὲ ἀπ’ αὐτοῦ ἰέναι ἐπὶ πάντα, καὶ  
οὕτως αὐτὸ πανταχοῦ λέγεσθαι εἶναι; Οὕτω γὰρ τὰς  
ψυχὰς οἷον βολὰς εἶναι λέγουσιν, ὥστε αὐτὸ μὲν ἱδρῦσθαι   
ἐν αὑτῷ, τὰς δ’ ἐκπεμϕθείσας κατ’ ἄλλο καὶ κατ’ ἄλλο  
ζῷον γίγνεσθαι. ῍Η ἐϕ’ ὧν μὲν τὸ ἕν, τῷ μὴ πᾶσαν τὴν ϕύσιν  
ἀποσῴζειν τὴν οὖσαν ἐν αὐτῷ ἐκείνῳ, ἐνταῦθα δύναμιν  
αὐτοῦ ᾧ πάρεστι παρεῖναι· οὐ μὴν οὐδ’ ὧς ἐκεῖνο μὴ ὅλως  
παρεῖναι, ἐπεὶ καὶ τότε οὐκ ἀποτέτμηται ἐκεῖνο τῆς δυνά- 
μεως αὐτοῦ, ἣν ἔδωκεν ἐκείνῳ· ἀλλ’ ὁ λαβὼν τοσοῦτον  
ἐδυνήθη λαβεῖν παντὸς παρόντος. Οὗ δὲ πᾶσαι αἱ δυνά- 
μεις, αὐτὸ σαϕῶς πάρεστι χωριστὸν ὅμως ὄν· γενόμενον  
μὲν γὰρ τοῦδε εἶδος ἀπέστη ἂν τοῦ τε πᾶν εἶναι τοῦ τε  
εἶναι ἐν αὐτῷ πανταχοῦ, κατὰ συμβεβηκὸς δὲ καὶ ἄλλου.  
Μηδενὸς δὲ ὂν τοῦ θέλοντος αὐτοῦ εἶναι, † ὃ ἂν αὐτῷ ἐθέλῃ,  
ὡς δύναται † πελάζει οὐ γενόμενον ἐκείνου, ἀλλ’ ἐκείνου  
ἐϕιεμένου αὐτοῦ, οὐδ’ αὖ ἄλλου. Θαυμαστὸν οὖν οὐδὲν  
οὕτως ἐν πᾶσιν εἶναι, ὅτι αὖ ἐν οὐδενί ἐστιν αὐτῶν οὕτως  
ὡς ἐκείνων εἶναι. Διὸ καὶ τὸ κατὰ συμβεβηκὸς οὕτω λέγειν  
συμπαραθεῖν τῷ σώματι καὶ τὴν ψυχὴν οὐκ ἄτοπον ἴσως, εἰ  
αὐτὴ μὲν ἐϕ’ ἑαυτῆς λέγοιτο εἶναι οὐχ ὕλης γενομένη οὐδὲ  
σώματος, τὸ δὲ σῶμα πᾶν κατὰ πᾶν ἑαυτοῦ οἱονεὶ ἐλλάμ- 
ποιτο. Θαυμάζειν δὲ οὐ δεῖ, εἰ αὐτὸ μὴ ὂν ἐν τόπῳ παντὶ  
τῷ ἐν τόπῳ ὄντι πάρεστιν· ἦν γὰρ ἂν τοὐναντίον θαυμαστὸν  
καὶ ἀδύνατον πρὸς τῷ θαυμαστῷ, εἰ τόπον καὶ αὐτὸ ἔχον  
οἰκεῖον παρῆν ἄλλῳ τῷ ἐν τόπῳ, ἢ ὅλως παρῆν, καὶ παρῆν  
οὕτως, ὥς τοι ἡμεῖς ϕαμεν. Νῦν δέ ϕησιν ὁ λόγος, ὡς   
ἀνάγκη αὐτῷ τόπον οὐκ εἰληχότι ᾧ πάρεστι τούτῳ ὅλον  
παρεῖναι, παντὶ δὲ παρὸν ὡς καὶ ἑκάστῳ ὅλον παρεῖναι.  
῍Η ἔσται αὐτοῦ τὸ μὲν ὡδί, τὸ δὲ ἄλλοθι· ὥστε μεριστὸν  
ἔσται καὶ σῶμα ἔσται. Πῶς γὰρ δὴ καὶ μεριεῖς; ῏Αρά γε τὴν  
ζωὴν μεριεῖς; ’Αλλ’ εἰ τὸ πᾶν ἦν ζωή, τὸ μέρος ζωὴ οὐκ  
ἔσται. ’Αλλὰ τὸν νοῦν, ἵν’ ὁ μὲν ᾖ ἐν ἄλλῳ, ὁ δὲ ἐν ἄλλῳ;  
’Αλλ’ οὐδέτερος αὐτῶν νοῦς ἔσται. ’Αλλὰ τὸ ὂν αὐτοῦ;  
’Αλλὰ τὸ μέρος οὐκ ὂν ἔσται, εἰ τὸ ὅλον τὸ ὂν ὑπῆρχε. Τί  
οὖν, εἴ τις λέγοι καὶ τὸ σῶμα μεριζόμενον καὶ τὰ μέρη  
ἔχειν σώματα ὄντα; ῍Η ὁ μερισμὸς ἦν οὐ σώματος, ἀλλὰ  
τοσοῦδε σώματος, καὶ σῶμα ἕκαστον ἐλέγετο τῷ εἴδει  
καθὸ σῶμα· τοῦτο δὲ οὐκ εἶχε τὸ τοσόνδε τι, ἀλλὰ οὐδ’  
ὁπωσοῦν τοσόνδε.  
@C[4]
Πῶς οὖν τὸ ὂν καὶ τὰ ὄντα καὶ νοῦς πολλοὺς καὶ  
ψυχὰς πολλάς, εἰ τὸ ὂν πανταχοῦ ἓν καὶ μὴ ὡς ὁμοειδές,  
καὶ νοῦς εἷς καὶ ψυχὴ μία; Καίτοι ἄλλην μὲν τοῦ παντός,  
τὰς δὲ ἄλλας. Ταῦτά τε γὰρ ἀντιμαρτυρεῖν δοκεῖ καὶ τὰ  
εἰρημένα, εἴ τινα ἀνάγκην, ἀλλ’ οὐ πειθώ γε ἔχει ἀπίθανον  
νομιζούσης τῆς ψυχῆς τὸ ἓν οὕτω πανταχοῦ ταὐτὸν εἶναι.  
Βέλτιον γὰρ ἴσως μερίσαντα τὸ ὅλον ὡς μηδὲν ἐλαττοῦσθαι  
ἀϕ’ οὗ ὁ μερισμὸς γεγένηται, ἢ καὶ γεννήσαντα ἀπ’ αὐτοῦ,  
ἵνα δὴ βελτίοσι χρώμεθα ὀνόμασιν, οὕτω τὸ μὲν ἐᾶσαι ἐξ  
αὐτοῦ εἶναι, τὰ δ’ οἷον μέρη γενόμενα, ψυχάς, συμπληροῦν  
ἤδη τὰ πάντα. ’Αλλ’ εἰ ἐκεῖνο μένει τὸ ὂν ἐϕ’ ἑαυτοῦ, ὅτι  
παράδοξον εἶναι δοκεῖ τὸ ἅμα ὅλον τι πανταχοῦ παρεῖναι,   
ὁ αὐτὸς λόγος καὶ ἐπὶ τῶν ψυχῶν ἔσται. ’Εν οἷς γὰρ  
λέγονται σώμασιν ὅλαι ἐν ὅλοις εἶναι, οὐκ ἔσονται, ἀλλ’ ἢ  
μερισθήσονται ἢ μένουσαι ὅλαι που τοῦ σώματος δύναμιν  
αὐτῶν δώσουσιν. ’Εϕ’ ὧν καὶ τῶν δυνάμεων ἡ αὐτὴ ἀπορία  
ἔσται ἡ ὅλου πανταχοῦ. Καὶ ἔτι τὸ μέν τι ψυχὴν ἕξει τοῦ  
σώματος, τὸ δὲ δύναμιν μόνον. ’Αλλὰ πῶς ψυχαὶ πολλαὶ  
καὶ νοῖ πολλοὶ καὶ τὸ ὂν καὶ τὰ ὄντα; Καὶ δὴ καὶ προϊόντα  
ἐκ τῶν προτέρων ἀριθμοὶ ὄντα, ἀλλ’ οὐ μεγέθη, ὁμοίως  
ἀπορίαν παρέξουσι πῶς πληροῦσι τὸ πᾶν. Οὐδὲν οὖν ἡμῖν  
παρὰ τοῦ πλήθους οὕτω προϊόντος ἐξεύρηται εἰς εὐπορίαν·  
ἐπεὶ καὶ τὸ ὂν πολλὰ συγχωροῦμεν εἶναι ἑτερότητι, οὐ  
τόπῳ. ‘Ομοῦ γὰρ πᾶν τὸ ὄν, κἂν πολὺ οὕτως ᾖ· ἐὸν γὰρ  
ἐόντι πελάζει, καὶ πᾶν ὁμοῦ, καὶ νοῦς πολὺς ἑτερό- 
τητι, οὐ τόπῳ, ὁμοῦ δὲ πᾶς. ῏Αρ’ οὖν καὶ ψυχαί; ῍Η καὶ  
ψυχαί· ἐπεὶ καὶ τὸ περὶ τὰ σώματα μεριστὸν λέγεται  
ἀμερὲς εἶναι τὴν ϕύσιν, τὰ δὲ σώματα μέγεθος ἔχοντα ταύτης  
τῆς ψυχῆς ϕύσεως αὐτοῖς παρούσης, μᾶλλον δὲ τῶν σωμά- 
των ἐκεῖ γενομένων, ὅσον ἐστὶ μεμερισμένα, κατὰ πᾶν  
μέρος ἐκείνης ἐμϕανταζομένης τῆς ϕύσεως, περὶ τὰ σώ-
ματα οὕτως ἐνομίσθη εἶναι μεριστή. ’Επεί, ὅτι οὐ συνδιεί-
ληπται τοῖς μέρεσιν, ἀλλ’ ὅλη πανταχοῦ, ϕανερὸν ποιεῖ τὸ
ἓν καὶ τὸ ἀμέριστον ὄντως τῆς ϕύσεως. Οὔτ’ οὖν τὸ μίαν
εἶναι τὰς πολλὰς ἀναιρεῖ, ὥσπερ οὐδὲ τὸ ὂν τὰ ὄντα, οὔτε  
μάχεται τὸ πλῆθος ἐκεῖ τῷ ἑνί, οὔτε τῷ πλήθει συμπληροῦν  
δεῖ ζωῆς τὰ σώματα, οὔτε διὰ τὸ μέγεθος τοῦ σώματος 
δεῖ νομίζειν τὸ πλῆθος τῶν ψυχῶν γίνεσθαι, ἀλλὰ πρὸ 
τῶν σωμάτων εἶναι καὶ πολλὰς καὶ μίαν. ’Εν γὰρ τῷ ὅλῳ 
αἱ πολλαὶ ἤδη οὐ δυνάμει, ἀλλ’ ἐνεργείᾳ ἑκάστη· οὔτε  
γὰρ ἡ μία ἡ ὅλη κωλύει τὰς πολλὰς ἐν αὐτῇ εἶναι, οὔτε αἱ  
πολλαὶ τὴν μίαν. Διέστησαν γὰρ οὐ διεστῶσαι καὶ πάρεισιν  
ἀλλήλαις οὐκ ἀλλοτριωθεῖσαι· οὐ γὰρ πέρασίν εἰσι διωρισ- 
μέναι, ὥσπερ οὐδὲ ἐπιστῆμαι αἱ πολλαὶ ἐν ψυχῇ μιᾷ, καὶ  
ἔστιν ἡ μία τοιαύτη, ὥστε ἔχειν ἐν ἑαυτῇ πάσας. Οὕτως  
ἐστὶν ἄπειρος ἡ τοιαύτη ϕύσις.  
@C[5]
Καὶ τὸ μέγα αὐτῆς οὕτω ληπτέον, οὐκ ἐν ὄγκῳ·  
τοῦτο γὰρ μικρόν ἐστιν εἰς τὸ μηδὲν ἰόν, εἴ τις ἀϕαιροῖ.  
’Εκεῖ δὲ οὐδὲ ἀϕελεῖν ἔστιν, οὐδ’ εἰ ἀϕαιρεῖς ἐπιλείψει. Εἰ 
δὴ οὐκ ἐπιλείψει, τί δεῖ δεδιέναι, μή τινος ἀποστατῇ;  
Πῶς γὰρ ἀποστατεῖ οὐκ ἐπιλείπουσα, ἀλλ’ ἀένναος  
οὖσα ϕύσις οὐ ῥέουσα; ‘Ρέουσα μὲν γὰρ ἐπὶ τοσοῦτον ἔρχε- 
ται, ἐϕ’ ὅσον ῥεῖν δύναται, μὴ ῥέουσα δέ - οὐδὲ γὰρ ἄν, οὐδ’  
ὅπου ῥεύσειεν ἔχει· τὸ γὰρ πᾶν κατείληϕε, μᾶλλον δὲ αὕτη  
ἐστὶ τὸ πᾶν. Καὶ μεῖζόν τι οὖσα ἢ κατὰ σώματος ϕύσιν ὀλί- 
γον γ’ ἂν εἰκότως νομίζοιτο τῷ παντὶ διδόναι, ὅσον δύναται  
τοῦτο αὐτοῦ ϕέρειν. Δεῖ δὲ ἐκεῖνο μήτε ἔλαττον λέγειν,  
μηδὲ τιθέμενον ἔλαττον τῷ ὄγκῳ ἀπιστεῖν ἤδη, ὡς οὐ  
δυνατὸν ἐπὶ τὸ μεῖζον αὐτοῦ ἰέναι τὸ ἔλαττον. Οὔτε γὰρ τὸ   
ἔλαττον κατηγορητέον, οὐδὲ παραθετέον ὄγκον πρὸς ἄογκον  
ἐν μετρήσει-ὅμοιον γὰρ ὡς εἴ τις ἰατρικὴν λέγοι ἐλάττω  
εἶναι τοῦ σώματος τοῦ ἰατροῦ-οὐδ’ αὖ οὕτως μεῖζον νομι- 
στέον τῇ ποσοῦ μετρήσει, ἐπεὶ οὐδ’ ἐπὶ τῆς ψυχῆς· οὕτω  
τὸ μέγα καὶ τὸ μεῖζον τοῦ σώματος. Μαρτυρεῖ δὲ τῷ  
μεγάλῳ τῆς ψυχῆς καὶ τὸ μείζονος τοῦ ὄγκου γινομένου  
ϕθάνειν ἐπὶ πᾶν αὐτοῦ τὴν αὐτὴν ψυχήν, ἣ ἐπ’ ἐλάττονος  
ὄγκου ἦν. Γελοῖον γὰρ πολλαχῇ, εἴ τις προσθείη καὶ τῇ  
ψυχῇ ὄγκον.  
@C[6]
Τί οὖν οὐ καὶ ἐπ’ ἄλλο σῶμα ἔρχεται; ῍Η ὅτι ἐκεῖνο  
δεῖ, εἰ δύναται, προσελθεῖν, τὸ δὲ προσεληλυθὸς καὶ δεξά- 
μενον ἔχει. Τί οὖν; Τὸ ἄλλο σῶμα τὴν αὐτὴν ψυχὴν ἔχει  
ἔχον καὶ αὐτὸ ἣν ἔχει ψυχήν; Τί γὰρ διαϕέρει; ῍Η καὶ 
ταῖς προσθήκαις. Εἶτα πῶς ἐν ποδὶ καὶ χειρὶ τὴν αὐτήν, 
τὴν δὲ ἐν τῷδε τῷ μέρει τοῦ παντὸς οὐ τὴν αὐτὴν τῇ ἐν 
τῷδε; Εἰ δὲ αἱ αἰσθήσεις διάϕοροι, καὶ τὰ πάθη τὰ συμ-
πίπτοντα διάϕορα λεκτέον εἶναι. ῎Αλλα οὖν ἐστι τὰ κρινό- 
μενα, οὐ τὸ κρῖνον· ὁ δὲ κρίνων ὁ αὐτὸς δικαστὴς ἐν ἄλλοις  
καὶ ἄλλοις πάθεσι γινόμενος· καίτοι οὐχ ὁ πάσχων αὐτός,  
ἀλλ’ ἡ σώματος τοιοῦδε ϕύσις· καὶ ἔστιν οἷον εἰ αὐτὸς  
ἡμῶν καὶ ἡδονὴν κρίνει τὴν περὶ τὸν δάκτυλον καὶ ἀλγη- 
δόνα τὴν περὶ τὴν κεϕαλήν. Διὰ τί οὖν οὐ συναισθάνεται  
ἡ ἑτέρα τὸ τῆς ἑτέρας κρίμα; ῍Η ὅτι κρίσις ἐστίν, ἀλλ’ οὐ  
πάθος. Εἶτα οὐδ’ αὐτὴ ἡ κρίνασα "κέκρικα" λέγει, ἀλλ’   
ἔκρινε μόνον· ἐπεὶ οὐδὲ παρ’ ἡμῖν ἡ ὄψις τῇ ἀκοῇ λέγει,  
καίτοι ἔκριναν ἄμϕω, ἀλλὰ ὁ λογισμὸς ἐπ’ ἀμϕοῖν· τοῦτο δὲ  
ἕτερον ἀμϕοῖν. Πολλαχῇ δὲ καὶ ὁ λογισμὸς εἶδε τὸ ἐν ἑτέρῳ  
κρίμα καὶ σύνεσιν ἔσχεν ἑτέρου πάθους. Εἴρηται δὲ περὶ  
τούτου καὶ ἐν ἄλλοις.  
@C[7]
’Αλλὰ πάλιν λέγωμεν πῶς ἐπὶ πάντα ἐστὶ τὸ αὐτό·  
τοῦτο δὲ ταὐτόν ἐστι πῶς ἕκαστον τῶν πολλῶν τῶν  
αἰσθητῶν οὐκ ἄμοιρον τοῦ αὐτοῦ πολλαχῇ κείμενον. Οὐ  
γὰρ ἐκεῖνο ὀρθῶς ἔχει ἐκ τῶν εἰρημένων μερίζειν εἰς τὰ  
πολλά, ἀλλὰ τὰ πολλὰ μεμερισμένα εἰς τὸ ἓν μᾶλλον  
ἀνάγειν, κἀκεῖνο οὐκ ἐληλυθέναι πρὸς ταῦτα, ἀλλὰ ταῦτα  
ὅτι διέρριπται παρεσχηκέναι δόξαν ἡμῖν κατὰ ταῦτα  
κἀκεῖνο διειλῆϕθαι, οἷον εἴ τις τὸ κρατοῦν καὶ συνέχον εἰς  
ἴσα τῷ κρατουμένῳ διαιροῖ. Καίτοι κρατοῖ ἂν καὶ χεὶρ  
σῶμα ὅλον καὶ ξύλον πολύπηχυ καὶ ἄλλο τι, καὶ ἐπὶ πᾶν  
μὲν τὸ κρατοῦν, οὐ διείληπται δὲ ὅμως εἰς ἴσα τῷ κρατου- 
μένῳ ἐν τῇ χειρί, καθόσον ἐϕάπτεται εἰς τοσοῦτον περι- 
γραϕομένης, ὡς δοκεῖ, τῆς δυνάμεως, ἀλλ’ ὅμως τῆς  
χειρὸς ὁριζομένης τῷ αὐτῆς ποσῷ, οὐ τῷ τοῦ αἰωρουμένου  
καὶ κρατουμένου σώματος. Καὶ εἰ προσθείης δὲ τῷ κρα- 
τουμένῳ σώματι μῆκος ἄλλο καὶ δύναιτο ἡ χεὶρ ϕέρειν, ἡ  
δύναμις κἀκεῖνο κρατεῖ οὐ διαληϕθεῖσα εἰς τοσαῦτα μέρη,  
ὅσα τὸ σῶμα ἔχει. Τί οὖν, εἴ τις τὸν ὄγκον τὸν σωμα- 
τικὸν τῆς χειρὸς ὑποθεῖτο ἀϕῃρῆσθαι, καταλείποι δὲ τὴν  
δύναμιν τὴν αὐτὴν τὴν ἀνέχουσαν καὶ πρότερον αὐτό, τὴν  
πρόσθεν ἐν τῇ χειρὶ οὖσαν; ῏Αρ’ οὐκ ἂν ἡ αὐτὴ ἀμέριστος  
οὖσα ἐν παντὶ ὡσαύτως κατὰ πᾶν μέρος εἴη; Εἰ δὲ δὴ   
ϕωτεινὸν μικρὸν ὄγκον οἷον κέντρον ποιησάμενος μεῖζόν   
τι περιθείης σϕαιρικὸν σῶμα διαϕανές, ὥστε τὸ ϕῶς τοῦ  
ἔνδον ἐν παντὶ τῷ περιέχοντι ϕαίνειν, οὐκ οὔσης ἄλλοθεν  
αὐγῆς τῷ ἔξωθεν ὄγκῳ, ἆρ’ οὐκ ἐκεῖνο τὸ ἔνδον ϕήσομεν  
ὐτὸ μηδὲν παθόν, ἀλλὰ μένον ἐπὶ πάντα τὸν ἔξωθεν  
ὄγκον ἐληλυθέναι, καὶ τὸ ἐκεῖ ἐνορώμενον ἐν τῷ μικρῷ  
ὄγκῳ ϕῶς κατειληϕέναι τὸ ἔξω; ’Επειδὴ τοίνυν οὐ παρὰ  
τοῦ ὄγκου τοῦ σωματικοῦ τοῦ μικροῦ ἐκείνου ἦν τὸ ϕῶς  
-οὐ γὰρ ᾗ σῶμα ἦν εἶχε τὸ ϕῶς, ἀλλ’ ᾗ ϕωτεινὸν σῶμα,  
ἑτέρᾳ δυνάμει, οὐ σωματικῇ οὔσῃ - ϕέρε, εἴ τις τὸν ὄγκον  
τοῦ σώματος ὑϕέλοι, τηροῖ δὲ τὴν τοῦ ϕωτὸς δύναμιν,  
ἆρ’ ἂν ἔτι εἴποις που εἶναι τὸ ϕῶς, ἢ ἐπίσης ἂν εἴη  
καθ’ ὅλην τε τὴν ἔξω σϕαῖραν; Οὐκέτι δὲ οὐδ’ ἀπερείσῃ  
τῇ διανοίᾳ ὅπου πρότερον ἦν κείμενον, καὶ οὔτε ἔτι ἐρεῖς  
ὅθεν οὔτε ὅπῃ, ἀλλὰ περὶ μὲν τούτου ἄπορος ἔσῃ ἐν θαύ- 
ματι ποιούμενος, ἅμα δὲ ὡδὶ τοῦ σϕαιρικοῦ σώματος ἀτε- 
νίσας εἴσῃ τὸ ϕῶς καὶ ὡδὶ αὐτός. ’Επεὶ καὶ ἐπὶ τοῦ ἡλίου  
ἔχεις μὲν εἰπεῖν ὅθεν τὸ ϕῶς ἐπιλάμπει κατὰ πάντα τὸν  
ἀέρα εἰς τὸ σῶμα τοῦ ἡλίου βλέπων, τὸ δὲ αὐτὸ ὅμως ὁρᾷς  
ϕῶς πανταχοῦ οὐδὲ τοῦτο μεμερισμένον. Δηλοῦσι δὲ αἱ  
ἀποτομαὶ ἐπὶ θάτερα ἢ ὅθεν ἐλήλυθεν οὐ διδοῦσαι εἶναι οὐδὲ  
μερίζουσαι. Καὶ δὴ τοίνυν εἰ δύναμις μόνον ὁ ἥλιος ἦν  
σώματος χωρὶς οὖσα καὶ ϕῶς παρεῖχεν, οὐκ ἂν ἐντεῦθεν  
ἤρξατο οὐδ’ ἂν εἶπες ὅθεν, ἀλλ’ ἦν ἂν τὸ ϕῶς πανταχοῦ  
ἓν καὶ ταὐτὸν ὂν οὐκ ἀρξάμενον οὐδ’ ἀρχήν ποθεν ἔχον.  
@C[8]
Τὸ μὲν οὖν ϕῶς, ἐπειδὴ σώματός ἐστιν, ὅθεν ἐλή- 
λυθεν εἰπεῖν ἔχεις ἔχων εἰπεῖν τὸ σῶμα ὅπου ἐστίν, ἄυλον   
δὲ εἴ τί ἐστι καὶ δεῖται οὐδὲν σώματος πρότερον ὂν τῇ  
ϕύσει παντὸς σώματος, ἱδρυμένον αὐτὸ ἐν ἑαυτῷ, μᾶλλον  
δὲ οὐδὲ ἱδρύσεως δεόμενον οὐδὲν τῆς τοιαύτης, τοῦτο δὴ  
τὸ τοιαύτην ἔχον ϕύσιν οὐκ ἔχον ἀρχὴν ὅθεν ὁρμηθείη  
οὔτε ἔκ τινος τόπου οὔτε τινὸς ὂν σώματος, πῶς αὐτοῦ τὸ  
μὲν ὡδὶ ϕήσεις, τὸ δὲ ὡδί; ῎Ηδη γὰρ ἂν καὶ τὸ ὅθεν   
ὡρμήθη ἔχοι καὶ τό τινος εἶναι. Λείπεται τοίνυν εἰπεῖν 
ὡς, εἴ τι αὐτοῦ μεταλαμβάνει, τῇ τοῦ ὅλου δυνάμει μετα- 
λαμβάνειν αὐτοῦ πάσχοντος μηδὲν μήτ’ οὖν ἄλλο τι μήτε 
μεμερισμένου. Τῷ μὲν γὰρ σῶμα ἔχοντι τὸ πάσχειν κἂν
κατὰ συμβεβηκὸς ἂν γένοιτο, καὶ ταύτῃ παθητὸν ἂν λέ-
γοιτο καὶ μεριστόν, ἐπειδὴ σώματός ἐστί τι οἷον πάθος ἢ
εἶδος· ὃ δέ ἐστι μηδενὸς σώματος, ἀλλὰ τὸ σῶμα ἐθέλει  
αὐτοῦ εἶναι, ἀνάγκη τοῦτο τά τε ἄλλα πάθη τοῦ σώματος 
μηδαμῶς αὐτὸ πάσχειν μερίζεσθαί τε οὐχ οἷόν τε· σώμα- 
τος γὰρ καὶ τοῦτο καὶ πρώτως πάθος καὶ ᾗ σῶμα. Εἰ δὴ  
ᾗ σῶμα τὸ μεριστόν, ᾗ μὴ σῶμα τὸ ἀμέριστον. Πῶς γὰρ  
καὶ μερίσεις οὐκ ἔχον μέγεθος; Εἰ οὖν οὐκ ἔχοντος μέγεθος  
τὸ ἔχον τὸ μέγεθος ἀμῃγέπῃ μεταλαμβάνει, οὐ μεριζομένου  
αὐτοῦ ἂν μεταλαμβάνοι· ἢ μέγεθος αὖ ἔξει πάλιν. ῞Οταν  
οὖν ἐν πολλοῖς λέγῃς, οὐκ αὐτὸ πολλὰ γενόμενον λέγεις,  
ἀλλὰ τῶν πολλῶν τὸ πάθος περιάπτεις τῷ ἑνὶ ἐκείνῳ ἐν  
πολλοῖς αὐτὸ ἅμα ὁρῶν. Τὸ δὲ "ἐν αὐτοῖς" οὕτω ληπτέον   
ὡς οὐκ αὐτῶν γενόμενον ἑκάστου οὐδ’ αὖ τοῦ παντός, ἀλλ’  
ἐκεῖνο μὲν αὐτοῦ εἶναι καὶ αὐτὸ εἶναι, αὐτὸ δὲ ὂν οὐκ  
ἀπολείπεσθαι ἑαυτοῦ. Οὐδ’ αὖ τοσοῦτον, ὅσον τὸ πᾶν  
αἰσθητόν, οὐδ’ εἴ τι μέρος τοῦ παντός· ὅλως γὰρ οὐδὲ  
ποσόν· πῶς ἂν οὖν τοσοῦτον; Σώματι μὲν γὰρ "τοσοῦτον",  
τῷ δὲ μὴ σώματι, ἀλλ’ ἑτέρας ὄντι ϕύσεως, οὐδαμῇ  
δεῖ προσάπτειν "τοσοῦτον", ὅπου μηδὲ τὸ τοιοῦτον·  
οὐ τοίνυν οὐδὲ τὸ ποῦ· οὐ τοίνυν οὐδὲ τὸ ἐνταῦθα καὶ  
ἐνταῦθα· ἤδη γὰρ ἂν πολλάκις "ποῦ" εἴη. Εἰ τοίνυν ὁ  
μερισμὸς τοῖς τόποις, ὅταν τὸ μέν τι αὐτοῦ ὡδί, τὸ δὲ ὡδί,  
ὅτῳ τὸ ὡδὶ μὴ ὑπάρχει, πῶς ἂν τὸ μερίζεσθαι ἔχοι;  
’Αμέριστον ἄρα δεῖ αὐτὸ σὺν αὐτῷ εἶναι, κἂν τὰ πολλὰ  
αὐτοῦ ἐϕιέμενα τυγχάνῃ. Εἰ οὖν τὰ πολλὰ ἐϕίεται αὐτοῦ,  
δῆλον ὅτι ὅλου ἐϕίεται αὐτοῦ· ὥστε εἰ καὶ δύναται μετα- 
λαβεῖν, ὅλου ἂν αὐτοῦ καθόσον δύναται μεταλαμβάνοι.  
Δεῖ οὖν τὰ μεταλαμβάνοντα αὐτοῦ οὕτως ἔχειν αὐτοῦ, ὡς  
οὐ μετέλαβε, μὴ ἰδίου αὐτῶν ὄντος· οὕτως γὰρ ἂν μένοι  
αὐτὸ ἐϕ’ ἑαυτοῦ ὅλον καὶ ἐν οἷς ὁρᾶται ὅλον. Εἰ γὰρ μὴ  
ὅλον, οὐκ αὐτό, οὐδ’ αὖ οὗ ἐϕίενται ἡ μετάληψις ἔσται,  
ἀλλὰ ἄλλου, οὗ ἡ ἔϕεσις οὐκ ἦν.  
@C[9]
Καὶ γὰρ εἰ τὸ μέρος τὸ γενόμενον ἐν ἑκάστῳ ὅλον  
ἦν καὶ αὐτὸ ἕκαστον οἷον τὸ πρῶτον - ἀποτετμημένον ἀεὶ   
ἕκαστον - πολλὰ τὰ πρῶτα καὶ ἕκαστον πρῶτον. Εἶτα ταῦτα  
τὰ πολλὰ πρῶτα τί ἂν εἴη τὸ διεῖργον, ὥστε μὴ ἓν ὁμοῦ  
πάντα εἶναι; Οὐ γὰρ δὴ τὰ σώματα αὐτῶν· οὐ γὰρ τῶν  
σωμάτων οἷόν τε ἦν εἴδη αὐτὰ εἶναι, εἴπερ ὅμοια καὶ  
ταῦτα ἐκείνῳ τῷ πρώτῳ ἀϕ’ οὗ. Εἰ δὲ δυνάμεις αὐτοῦ τὰ  
λεγόμενα μέρη τὰ ἐν τοῖς πολλοῖς, πρῶτον μὲν οὐκέτι  
ὅλον ἕκαστον· ἔπειτα πῶς ἦλθον ἀποτμηθεῖσαι καὶ κατα- 
λείπουσαι; Εἰ γὰρ δὴ καὶ κατέλιπον, δηλονότι κατέλιπόν
που ἰοῦσαι. Εἶτα πότερα ἔτι εἰσὶν ἐν αὐτῷ αἱ δυνάμεις αἱ  
ἐνταῦθα ἐν τῷ αἰσθητῷ γεγενημέναι ἢ οὔ; Εἰ μὲν γὰρ μή  
εἰσιν, ἄτοπον ἐλαττωθῆναι ἐκεῖνο καὶ ἀδύναμον γεγονέναι  
ἐστερημένον ὧν πρότερον εἶχε δυνάμεων, χωρίς τε τὰς  
δυνάμεις εἶναι τῶν οὐσιῶν ἑαυτῶν πῶς ἂν οἷόν τε ἢ  
ἀποτετμημένας; Εἰ δ’ ἐν ἐκείνῳ τέ εἰσι καὶ ἄλλοθι, ἢ ὅλαι  
ἢ μέρη αὐτῶν ἐνταῦθα ἔσονται. ’Αλλ’ εἰ μέρη, κἀκεῖ τὰ  
λοιπὰ μέρη. Εἰ δὲ ὅλαι, ἤτοι αἵπερ ἐκεῖ καὶ ἐνταῦθα οὐ  
μεμερισμέναι, καὶ πάλιν αὖ ἔσται τὸ αὐτὸ πανταχοῦ οὐ  
μεμερισμένον· ἢ πολλὰ γενόμενον ὅλον ἕκαστον αἱ δυνάμεις  
καὶ ὅμοιαι ἀλλήλαις, ὥστε καὶ μετὰ τῆς οὐσίας ἑκάστης ἡ  
δύναμις· ἢ μία μόνον ἔσται ἡ συνοῦσα τῇ οὐσίᾳ, αἱ δ’ ἄλλαι  
δυνάμεις μόνον· καίτοι οὐχ οἷόν τε, ὥσπερ οὐσίαν ἄνευ  
δυνάμεως, οὕτως οὐδὲ δύναμιν ἄνευ οὐσίας. ‘Η γὰρ δύναμις  
ἐκεῖ ὑπόστασις καὶ οὐσία ἢ μεῖζον οὐσίας. Εἰ δ’ ἕτεραι ὡς  
ἐλάττους καὶ ἀμυδραὶ δυνάμεις αἱ ἐξ ἐκείνου, οἱονεὶ ϕῶς  
ἐκ ϕωτὸς ἀμυδρὸν ἐκ ϕανοτέρου, καὶ δὴ καὶ οὐσίαι συνοῦσαι  
ταῖς δυνάμεσι ταύταις, ἵνα μὴ γίνηται ἄνευ οὐσίας δύναμις,  
πρῶτον μὲν καὶ ἐπὶ τῶν τοιούτων δυνάμεων ἀναγκαῖον   
ὁμοειδῶν πάντως πρὸς ἀλλήλας γινομένων ἢ τὴν αὐτὴν  
πανταχοῦ συγχωρεῖν εἶναι, ἢ καί, εἰ μὴ πανταχοῦ, ἀλλ’  
οὖν πανταχῇ ἅμα τὴν αὐτὴν ὅλην, οὐ μεμερισμένην, οἷον  
ἐν ἑνὶ καὶ τῷ αὐτῷ σώματι· εἰ δὲ τοῦτο, διὰ τί οὐκ ἐν  
παντὶ τῷ ὅλῳ; Εἰ δὲ μεμερίσθαι ἑκάστην εἰς ἄπειρον, καὶ  
οὐκέτι οὐδ’ αὐτῇ ὅλη, ἀλλὰ τῷ μερισμῷ ἔσται ἀδυναμία.  
῎Επειτα ἄλλη κατ’ ἄλλο οὖσα οὐ καταλείψει συναίσθησιν.  
῎Επειτα δέ, [εἰ] καθάπερ τὸ ἴνδαλμά τινος, οἷον καὶ τὸ  
ἀσθενέστερον ϕῶς, ἀποτεμνόμενον τοῦ παρ’ οὗ ἐστιν  
οὐκέτ’ ἂν εἴη, καὶ ὅλως πᾶν τὸ παρ’ ἄλλου τὴν ὑπόστασιν  
ἔχον ἴνδαλμα ὂν ἐκείνου οὐχ οἷόν τε ἀποτέμνοντα ἐν  
ὑποστάσει ποιεῖν εἶναι, οὐδ’ ἂν αἱ δυνάμεις αὗται αἱ ἀπ’  
ἐκείνου ἐλθοῦσαι ἀποτετμημέναι ἂν ἐκείνου εἶεν. Εἰ δὲ  
τοῦτο, οὗ εἰσιν αὗται, κἀκεῖνο ἀϕ’ οὗ ἐγένοντο ἐκεῖ ἅμα  
ἔσται, ὥστε πανταχοῦ ἅμα πάλιν αὐτὸ οὐ μεμερισμένον  
ὅλον ἔσται.  
@C[10]
Εἰ δέ τις λέγοι, ὡς οὐκ ἀνάγκη τὸ εἴδωλόν του  
συνηρτῆσθαι τῷ ἀρχετύπῳ - ἔστι γὰρ καὶ εἰκόνα εἶναι  
ἀπόντος τοῦ ἀρχετύπου, ἀϕ’ οὗ ἡ εἰκών, καὶ τοῦ πυρὸς  
ἀπελθόντος τὴν θερμότητα εἶναι ἐν τῷ θερμανθέντι-  
πρῶτον μὲν ἐπὶ τοῦ ἀρχετύπου καὶ τῆς εἰκόνος, εἰ τὴν  
παρὰ τοῦ ζωγράϕου εἰκόνα λέγοι τις, οὐ τὸ ἀρχέτυπον  
ϕήσομεν τὴν εἰκόνα πεποιηκέναι, ἀλλὰ τὸν ζωγράϕον, οὐκ  
οὖσαν αὐτοῦ εἰκόνα οὐδ’ εἰ αὐτόν τις γράϕει· τὸ γὰρ γράϕον  
ἦν οὐ τὸ σῶμα τοῦ ζωγράϕου οὐδὲ τὸ εἶδος τὸ μεμιμημένον·  
καὶ οὐ τὸν ζωγράϕον, ἀλλὰ τὴν θέσιν τὴν οὑτωσὶ τῶν  
χρωμάτων λεκτέον ποιεῖν τὴν τοιαύτην εἰκόνα. Οὐδὲ κυρίως   
ἡ τῆς εἰκόνος καὶ τοῦ ἰνδάλματος ποίησις οἷον ἐν ὕδασι  
καὶ κατόπτροις ἢ ἐν σκιαῖς - ἐνταῦθα ὑϕίσταταί τε  
παρὰ τοῦ προτέρου κυρίως καὶ γίνεται ἀπ’ αὐτοῦ καὶ οὐκ  
ἔστιν ἀϕ’ ἑαυτοῦ ἀποτετμημένα τὰ γενόμενα εἶναι. Τοῦτον   
δὲ τὸν τρόπον καὶ τὰς ἀσθενεστέρας δυνάμεις παρὰ τῶν  
προτέρων ἀξιώσουσι γίνεσθαι. Τὸ δ’ ἐπὶ τοῦ πυρὸς λεγό- 
μενον οὐκ εἰκόνα τὴν θερμότητα τοῦ πυρὸς λεκτέον εἶναι,  
εἰ μή τις λέγοι καὶ πῦρ ἐν τῇ θερμότητι εἶναι· εἰ γὰρ τοῦτο,  
χωρὶς πυρὸς ποιήσει τὴν θερμότητα. Εἶτα κἂν εἰ μὴ αὐτίκα,  
ἀλλ’ οὖν παύεται καὶ ψύχεται τὸ σῶμα τὸ θερμανθὲν  
ἀποστάντος τοῦ πυρός. Εἰ δὲ καὶ οὗτοι ταύτας τὰς δυνά- 
μεις σβεννύοιεν, πρῶτον μὲν ἓν μόνον ἄϕθαρτον ϕήσουσι,  
τὰς δὲ ψυχὰς καὶ τὸν νοῦν ϕθαρτὰ ποιήσουσιν. Εἶτα καὶ  
οὐκ ἐκ ῥεούσης οὐσίας ῥέοντα τὰ ἐξ αὐτῆς ποιήσουσι.  
Καίτοι, εἰ μένοι ἱδρυθεὶς ἥλιος ὁπουοῦν, τὸ αὐτὸ ϕῶς ἂν  
παρέχοι τοῖς αὐτοῖς τόποις· εἰ δὲ λέγοι τις μὴ τὸ αὐτό,  
τούτῳ ἂν πιστῷτο τὸ τὸ σῶμα ῥεῖν τοῦ ἡλίου. ’Αλλ’ ὅτι μὲν  
μὴ ϕθαρτὰ τὰ παρ’ ἐκείνου, ἀθάνατοι δὲ καὶ αἱ ψυχαὶ καὶ  
νοῦς πᾶς, καὶ ἐν ἄλλοις διὰ πλειόνων εἴρηται.  
@C[11]
’Αλλὰ διὰ τί, εἴπερ ὅλον πανταχοῦ, οὐχ ὅλου  
πάντα μεταλαμβάνει τοῦ νοητοῦ; Πῶς δὲ τὸ μὲν πρῶτον   
ἐκεῖ, τὸ δὲ ἔτι δεύτερον καὶ μετ’ ἐκεῖνο ἄλλα; ῍Η τὸ  
παρὸν ἐπιτηδειότητι τοῦ δεξομένου <παρ>εῖναι νομιστέον,  
καὶ εἶναι μὲν πανταχοῦ τοῦ ὄντος τὸ ὂν οὐκ ἀπολειπό- 
μενον ἑαυτοῦ, παρεῖναι δὲ αὐτῷ τὸ δυνάμενον παρεῖναι, καὶ  
καθόσον δύναται κατὰ τοσοῦτον αὐτῷ οὐ τόπῳ παρεῖναι,  
οἷον τῷ ϕωτὶ τὸ διαϕανές, τῷ δὲ τεθολωμένῳ ἡ μετάληψις  
ἄλλως. Καὶ δὴ τὰ πρῶτα καὶ δεύτερα καὶ τρίτα τάξει καὶ  
δυνάμει καὶ διαϕοραῖς, οὐ τόποις. Οὐδὲν γὰρ κωλύει ὁμοῦ  
εἶναι τὰ διάϕορα, οἷον ψυχὴν καὶ νοῦν καὶ πάσας ἐπιστήμας  
μείζους τε καὶ ὑϕιεμένας. ’Επεὶ καὶ ἀπὸ τοῦ αὐτοῦ ὁ μὲν  
ὀϕθαλμὸς εἶδε τὸ χρῶμα, ἡ δὲ ὄσϕρησις τὸ εὐῶδες, ἄλλη  
δὲ αἴσθησις ἄλλο, ὁμοῦ πάντων, ἀλλ’ οὐ χωρὶς ὄντων.  
Οὐκοῦν ἐκεῖνο ποικίλον καὶ πολύ; ῍Η τὸ ποικίλον ἁπλοῦν  
αὖ, καὶ τὰ πολλὰ ἕν. Λόγος γὰρ εἷς καὶ πολύς, καὶ πᾶν τὸ  
ὂν ἕν. Καὶ γὰρ τὸ ἕτερον ἑαυτῷ καὶ ἡ ἑτερότης αὐτοῦ.  
οὐ γὰρ δὴ τοῦ μὴ ὄντος. Καὶ τὸ ὂν δὲ τοῦ ἑνὸς οὐ κεχωρισ- 
μένου, καὶ ὅπου ἂν ᾖ τὸ ὄν, πάρεστιν αὐτῷ καὶ τὸ αὐτοῦ  
ἕν, καὶ τὸ ἓν ὂν αὖ ἐϕ’ ἑαυτοῦ. ῎Εστι γὰρ καὶ παρεῖναι  
χωρὶς ὄν. ῎Αλλως δὲ τὰ αἰσθητὰ τοῖς νοητοῖς πάρεστιν,  
ὅσα πάρεστιν αὐτῶν καὶ οἷς πάρεισιν, ἄλλως τὰ νοητὰ  
αὐτοῖς· ἐπεὶ καὶ ἄλλως ψυχῇ σῶμα, ἄλλως ἐπιστήμη ψυχῇ   
καὶ ἐπιστήμη ἐπιστήμῃ ἐν τῷ αὐτῷ ἑκατέρα οὖσα· σῶμα δὲ  
σώματι παρὰ ταῦτα ἑτέρως.  
@C[12]
῞Ωσπερ δὲ ϕωνῆς οὔσης κατὰ τὸν ἀέρα πολλάκις  
καὶ λόγου ἐν τῇ ϕωνῇ οὖς μὲν παρὸν ἐδέξατο καὶ ᾔσθετο,  
καὶ εἰ ἕτερον θείης μεταξὺ τῆς ἐρημίας, ἦλθε καὶ πρὸς  
αὐτὸ ὁ λόγος καὶ ἡ ϕωνή, μᾶλλον δὲ τὸ οὖς ἦλθε πρὸς τὸν  
λόγον, καὶ ὀϕθαλμοὶ πολλοὶ πρὸς τὸ αὐτὸ εἶδον καὶ πάντες  
ἐπλήσθησαν τῆς θέας καίτοι ἐναϕωρισμένου τοῦ θεάματος  
κειμένου, ὅτι ὁ μὲν ὀϕθαλμός, ὁ δὲ οὖς ἦν, οὕτω τοι καὶ  
τὸ δυνάμενον ψυχὴν ἔχειν ἕξει καὶ ἄλλο αὖ καὶ ἕτερον ἀπὸ  
τοῦ αὐτοῦ. ῏Ην δὲ ἡ ϕωνὴ πανταχοῦ τοῦ ἀέρος οὐ μία  
μεμερισμένη, ἀλλὰ μία πανταχοῦ ὅλη· καὶ τὸ τῆς ὄψεως δέ,  
εἰ παθὼν ὁ ἀὴρ τὴν μορϕὴν ἔχει, ἔχει οὐ μεμερισμένην· οὗ  
γὰρ ἂν ὄψις τεθῇ, ἔχει ἐκεῖ τὴν μορϕήν. ’Αλλὰ τοῦτο μὲν  
οὐ πᾶσα δόξα συγχωρεῖ, εἰρήσθω δ’ οὖν δι’ ἐκεῖνο, ὅτι ἀπὸ  
τοῦ αὐτοῦ ἑνὸς ἡ μετάληψις. Τὸ δὲ ἐπὶ τῆς ϕωνῆς ἐναρ- 
γέστερον, ὡς ἐν παντὶ τῷ ἀέρι ὅλον τὸ εἶδός ἐστιν· οὐ γὰρ  
ἂν ἤκουσε πᾶς τὸ αὐτὸ μὴ ἑκασταχοῦ ὅλου ὄντος τοῦ  
ϕωνηθέντος λόγου καὶ ἑκάστης ἀκοῆς τὸ πᾶν ὁμοίως  
δεδεγμένης. Εἰ δὲ μηδ’ ἐνταῦθα ἡ ὅλη ϕωνὴ καθ’ ὅλον τὸν  
ἀέρα παρατέταται, ὡς τόδε μὲν τὸ μέρος αὐτῆς τῷδε  
τῷ μέρει συνεζεῦχθαι, τόδε δὲ τῷδε συμμεμερίσθαι, τί δεῖ  
ἀπιστεῖν, εἰ ψυχὴ μὴ μία τέταται συμμεριζομένη, ἀλλὰ  
πανταχοῦ οὗ ἂν παρῇ πάρεστι καὶ ἔστι πανταχοῦ τοῦ  
παντὸς οὐ μεμερισμένη; Καὶ γενομένη μὲν ἐν σώμασιν, ὡς   
ἂν γένοιτο, ἀνάλογον ἕξει τῇ ἤδη ἐν τῷ ἀέρι ϕωνηθείσῃ  
ϕωνῇ, πρὸ δὲ τῶν σωμάτων τῷ ϕωνοῦντι καὶ ϕωνήσοντι·  
καίτοι καὶ γενομένη ἐν σώματι οὐδ’ ὧς ἀπέστη τοῦ κατὰ  
τὸν ϕωνοῦντα εἶναι, ὅστις ϕωνῶν καὶ ἔχει τὴν ϕωνὴν καὶ  
δίδωσι. Τὰ μὲν οὖν τῆς ϕωνῆς ταὐτότητα μὲν οὐκ ἔχει  
τοῖς πρὸς ἃ εἴληπται, ἔχει δ’ οὖν ὁμοιότητα κατά τι· τὰ  
δὲ τῆς ψυχῆς ἅτε καὶ ϕύσεως ὄντα τῆς ἑτέρας δεῖ λαμβά- 
νειν ὡς οὐκ ὄντος αὐτῆς τοῦ μὲν ἐν σώμασι, τοῦ δὲ ἐϕ’  
ἑαυτοῦ, ἀλλὰ ὅλου ἐν αὐτῷ καὶ ἐν πολλοῖς αὖ ϕανταζομένου.  
Καὶ αὖ ἦλθεν ἄλλο εἰς τὸ λαβεῖν ψυχὴν καὶ ἐξ ἀϕανοῦς  
αὖ καὶ τοῦτο ἔχει, ὅπερ ἦν καὶ ἐν τοῖς ἄλλοις. Οὐδὲ γὰρ  
οὕτω προητοίμαστο, ὥστε μέρος αὐτῆς ὡδὶ κείμενον εἰς  
τοῦτο ἐλθεῖν, ἀλλὰ τὸ λεγόμενον ἥκειν ἦν ἐν παντὶ ἐν  
ἑαυτῷ καὶ ἔστιν ἐν ἑαυτῷ, καίτοι δοκοῦν ἐνταῦθα ἐλθεῖν.  
Πῶς γὰρ καὶ ἦλθεν; Εἰ οὖν μὴ ἦλθεν, ὤϕθη δὲ νῦν παροῦσα  
καὶ παροῦσα οὐ τῷ ἀναμεῖναι τὸ μεταληψόμενον, δηλονότι  
οὖσα ἐϕ’ ἑαυτῆς πάρεστι καὶ τούτῳ. Εἰ δ’ οὖσα ἐϕ’ ἑαυτῆς  
τούτῳ πάρεστι, τοῦτο ἦλθε πρὸς αὐτήν. Εἰ δὲ τοῦτο ἔξω  
ὂν τοῦ οὕτως ὄντος ἦλθε πρὸς τὸ οὕτως ὂν καὶ ἐγένετο ἐν  
τῷ τῆς ζωῆς κόσμῳ, ἦν δὲ ὁ κόσμος ὁ τῆς ζωῆς ἐϕ’  
ἑαυτοῦ, καὶ πᾶς δὴ ἦν ἐϕ’ ἑαυτοῦ οὐ διειλημμένος εἰς τὸν  
ἑαυτοῦ ὄγκον-οὐδὲ γὰρ ὄγκος ἦν - καὶ τὸ ἐληλυθὸς δὲ οὐκ  
εἰς ὄγκον ἦλθε· μετέλαβεν ἄρα αὐτοῦ οὐ μέρους [ὅλου]· ἀλλὰ  
κἂν ἄλλο ἥκῃ εἰς τὸν τοιοῦτον κόσμον, ὅλου αὐτοῦ μετα- 
λήψεται. ‘Ομοίως ἄρα, εἰ λέγοιτο ἐκεῖνος ἐν τούτοις ὅλος,  
ἐν παντὶ ἑκάστῳ ἔσται. Καὶ πανταχοῦ ἄρα ὁ αὐτὸς εἷς  
ἀριθμῷ οὐ μεμερισμένος, ἀλλ’ ὅλος ἔσται.   
@C[13]
Πόθεν οὖν ἡ ἔκτασις ἡ ἐπὶ πάντα τὸν οὐρανὸν καὶ  
τὰ ζῷα; ῍Η οὐκ ἐξετάθη. ‘Η μὲν γὰρ αἴσθησις, ᾗ προσ- 
έχοντες ἀπιστοῦμεν τοῖς λεγομένοις, λέγει ὅτι ὧδε καὶ ὧδε,  
ὁ δὲ λόγος τὸ ὧδε καὶ ὧδέ ϕησιν οὐκ ἐκταθεῖσαν ὧδε καὶ  
ὧδε γεγονέναι, ἀλλὰ τὸ ἐκταθὲν πᾶν αὐτοῦ μετειληϕέναι  
ὄντος ἀδιαστάτου αὐτοῦ. Εἰ οὖν τι μεταλήψεταί τινος,  
δῆλον ὅτι οὐχ αὑτοῦ μεταλήψεται· ἢ οὐ μετειληϕὸς ἔσται,  
ἀλλ’ αὐτὸ ἔσται. Δεῖ οὖν σῶμα μεταλαμβάνον τινὸς οὐ σώ- 
ματος μεταλαμβάνειν· ἔχει γὰρ ἤδη. Σῶμα δὴ οὐ σώματος  
μεταλήψεται. Οὐδὲ μέγεθος τοίνυν μεγέθους μεταλήψεται·  
ἔχει γὰρ ἤδη. Οὐδὲ γὰρ εἰ προσθήκην λάβοι, τὸ μέγεθος  
ἐκεῖνο, ὃ πρότερον ἦν, μεγέθους μεταλήψεται· οὐ γὰρ τὸ  
δίπηχυ τρίπηχυ γίνεται, ἀλλὰ τὸ ὑποκείμενον ἄλλο ποσὸν  
ἔχον ἄλλο ἔσχεν· ἐπεὶ οὕτω γε αὐτὰ τὰ δύο τρία ἔσται. Εἰ  
οὖν τὸ διειλημμένον καὶ τὸ ἐκτεταμένον εἰς τόσον ἄλλου  
γένους μεταλήψεται ἢ ὅλως ἄλλου, δεῖ τὸ οὗ μεταλαμβά- 
νει μήτε διειλημμένον εἶναι μήτε ἐκτεταμένον μήτε ὅλως  
ποσόν τι εἶναι. ῞Ολον ἄρα δεῖ τὸ παρεσόμενον αὐτῷ παντα- 
χοῦ ἀμερὲς ὂν παρεῖναι, οὐχ οὕτω δὲ ἀμερές, ὡς μικρόν·  
οὕτω γὰρ οὐδὲν ἧττον καὶ μεριστὸν ἔσται καὶ οὐ παντὶ  
αὐτῷ ἐϕαρμόσει οὐδ’ αὖ αὐξομένῳ τὸ αὐτὸ συνέσται.  
’Αλλ’ οὐδ’ οὕτως, ὡς σημεῖον· οὐ γὰρ ἓν σημεῖον ὁ ὄγκος,  
ἀλλ’ ἄπειρα ἐν αὐτῷ· ὥστε καὶ τοῦτο ἄπειρα σημεῖα ἔσται,  
εἴπερ ἔσται, καὶ οὐ συνεχές· ὥστε οὐδ’ ὧς ἐϕαρμόσει. Εἰ  
οὖν ὁ ὄγκος ὁ πᾶς ἕξει αὐτὸ ὅλον, ἕξει αὐτὸ κατὰ πᾶν  
ἑαυτοῦ.  
@C[14]
’Αλλ’ εἰ ἡ αὐτὴ ἑκασταχοῦ ψυχή, πῶς ἰδία ἑκάστου;  
Καὶ πῶς ἡ μὲν ἀγαθή, ἡ δὲ κακή; ῍Η ἐξαρκεῖ καὶ ἑκάστῳ   
καὶ πάσας ψυχὰς ἔχει καὶ πάντας νοῦς. Καὶ γὰρ ἕν ἐστι   
καὶ ἄπειρον αὖ καὶ πάντα ὁμοῦ καὶ ἕκαστον ἔχει δια- 
κεκριμένον καὶ αὖ οὐ διακριθὲν χωρίς. Πῶς γὰρ ἂν καὶ ἄπει-
ρον ἢ οὕτω λέγοιτο, ὅτι ὁμοῦ πάντα ἔχει, πᾶσαν ζωὴν
καὶ πᾶσαν ψυχὴν καὶ νοῦν ἅπαντα; ῞Εκαστον δὲ αὐτῶν οὐ  
πέρασιν ἀϕώρισται· διὰ τοῦτο αὖ καὶ ἕν. Οὐ γὰρ δὴ μίαν  
ζωὴν ἔδει αὐτὸ ἔχειν, ἀλλ’ ἄπειρον, καὶ αὖ μίαν καὶ τὴν  
μίαν οὕτω μίαν, ὅτι πάσας ὁμοῦ οὐ συμϕορηθείσας εἰς
ἕν, ἀλλ’ ἀϕ’ ἑνὸς ἀρξαμένας καὶ μενούσας ὅθεν ἤρξαντο,  
μᾶλλον δὲ οὐδὲ ἤρξαντο, ἀλλ’ οὕτως εἶχεν ἀεί· οὐδὲν γὰρ  
γινόμενον ἐκεῖ· οὐδὲ μεριζόμενον τοίνυν, ἀλλὰ δοκεῖ  
μερίζεσθαι τῷ λαβόντι. Τὸ δὲ ἐκεῖ τὸ ἔκπαλαι καὶ ἐξ ἀρ- 
χῆς· τὸ δὲ γινόμενον πελάζει καὶ συνάπτεσθαι δοκεῖ καὶ  
ἐξήρτηται ἐκείνου. ‘Ημεῖς δέ-τίνες δὲ ἡμεῖς; ῏Αρα ἐκεῖνο
ἢ τὸ πελάζον καὶ τὸ γινόμενον ἐν χρόνῳ; ῍Η καὶ πρὸ τοῦ ταύ-
την τὴν γένεσιν γενέσθαι ἦμεν ἐκεῖ ἄνθρωποι ἄλλοι ὄντες 
καί τινες καὶ θεοί, ψυχαὶ καθαραὶ καὶ νοῦς συνημμένος 
τῇ ἁπάσῃ οὐσίᾳ, μέρη ὄντες τοῦ νοητοῦ οὐκ ἀϕωρισμένα 
οὐδ’ ἀποτετμημένα, ἀλλ’ ὄντες τοῦ ὅλου· οὐδὲ γὰρ οὐδὲ 
νῦν ἀποτετμήμεθα. ’Αλλὰ γὰρ νῦν ἐκείνῳ τῷ ἀνθρώπῳ  
προσελήλυθεν ἄνθρωπος ἄλλος εἶναι θέλων· καὶ εὑρὼν ἡμᾶς  
-ἦμεν γὰρ τοῦ παντὸς οὐκ ἔξω - περιέθηκεν ἑαυτὸν ἡμῖν καὶ  
προσέθηκεν ἑαυτὸν ἐκείνῳ τῷ ἀνθρώπῳ τῷ ὃς ἦν ἕκαστος  
ἡμῶν τότε· οἷον εἰ ϕωνῆς οὔσης μιᾶς καὶ λόγου ἑνὸς ἄλλος  
ἄλλοθεν παραθεὶς τὸ οὖς ἀκούσειε καὶ δέξαιτο, καὶ γένοιτο  
κατ’ ἐνέργειαν ἀκοή τις ἔχουσα τὸ ἐνεργοῦν εἰς αὐτὴν παρόν·  
καὶ γεγενήμεθα τὸ συνάμϕω καὶ οὐ θάτερον, ὃ πρότερον  
ἦμεν, καὶ θάτερόν ποτε, ὃ ὕστερον προσεθέμεθα ἀργήσαντος  
τοῦ προτέρου ἐκείνου καὶ ἄλλον τρόπον οὐ παρόντος.   
@C[15]
’Αλλὰ πῶς προσελήλυθε τὸ προσεληλυθός; ἢ ἐπειδὴ  
ἐπιτηδειότης αὐτῷ παρῆν, ἔσχε πρὸς ὃ ἦν ἐπιτήδειον· ἦν  
δὲ γενόμενον οὕτως, ὡς δέξασθαι ψυχήν. Τὸ δὲ γίνεται  
ὡς μὴ δέξασθαι πᾶσαν καίτοι παροῦσαν πᾶσαν, ἀλλ’ οὐχ  
αὑτῷ, οἷον καὶ ζῷα τὰ ἄλλα καὶ τὰ ϕυτὰ τοσοῦτον ἔχει,  
ὅσον δύναται λαβεῖν· οἷον ϕωνῆς λόγον σημαινούσης τὰ  
μὲν καὶ τοῦ λόγου μετέσχε μετὰ τῆς κατὰ ϕωνὴν ἠχῆς,  
τὰ δὲ τῆς ϕωνῆς καὶ τῆς πληγῆς μόνον. Γενομένου δὴ  
ζῴου, ὃ ἔχει μὲν παροῦσαν αὐτῷ ἐκ τοῦ ὄντος ψυχήν, καθ’  
ἣν δὴ ἀνήρτηται εἰς πᾶν τὸ ὄν, παρόντος δὲ καὶ σώματος  
οὐ κενοῦ οὐδὲ ψυχῆς ἀμοίρου, ὃ ἔκειτο μὲν οὐδὲ πρότερον  
ἐν τῷ ἀψύχῳ, ἔτι δὲ μᾶλλον οἷον ἐγγὺς γενόμενον τῇ  
ἐπιτηδειότητι, καὶ γενομένου οὐκέτι σώματος μόνου, ἀλλὰ  
καὶ ζῶντος σώματος, καὶ τῇ οἷον γειτονείᾳ καρπωσαμένου  
τι ἴχνος ψυχῆς, οὐκ ἐκείνης μέρους, ἀλλ’ οἷον θερμασίας  
τινὸς ἢ ἐλλάμψεως ἐλθούσης, γένεσις ἐπιθυμιῶν καὶ  
ἡδονῶν καὶ ἀλγηδόνων ἐν αὐτῷ ἐξέϕυ· ἦν δὲ οὐκ ἀλλό- 
τριον τὸ σῶμα τοῦ ζῴου τοῦ γεγενημένου. ‘Η μὲν δὴ ἐκ  
τοῦ θείου ψυχὴ ἥσυχος ἦν κατὰ τὸ ἦθος τὸ ἑαυτῆς ἐϕ’  
ἑαυτῆς βεβῶσα, τὸ δὲ ὑπ’ ἀσθενείας τὸ σῶμα θορυβού- 
μενον καὶ ῥέον τε αὐτὸ καὶ πληγαῖς κρουόμενον ταῖς ἔξω,  
πρῶτον αὐτὸ εἰς τὸ κοινὸν τοῦ ζῴου ἐϕθέγγετο, καὶ τὴν   
αὐτοῦ ταραχὴν ἐδίδου τῷ ὅλῳ. Οἷον ἐκκλησίᾳ δημογε- 
ρόντων καθημένων ἐϕ’ ἡσύχῳ συννοίᾳ δῆμος ἄτακτος,  
τροϕῆς δεόμενος καὶ ἄλλα ἃ δὴ πάσχει αἰτιώμενος,  
τὴν πᾶσαν ἐκκλησίαν εἰς θόρυβον ἀσχήμονα ἐμβάλλοι.  
῞Οταν μὲν οὖν ἡσυχίαν ἀγόντων τῶν τοιούτων ἀπὸ τοῦ  
ϕρονοῦντος ἥκῃ εἰς αὐτοὺς λόγος, κατέστη εἰς τάξιν με- 
τρίαν τὸ πλῆθος, καὶ οὐ κεκράτηκε τὸ χεῖρον· εἰ δὲ μή,  
κρατεῖ τὸ χεῖρον ἡσυχίαν ἄγοντος τοῦ βελτίονος, ὅτι μὴ  
ἠδυνήθη τὸ θορυβοῦν δέξασθαι τὸν ἄνωθεν λόγον, καὶ  
τοῦτό ἐστι πόλεως καὶ ἐκκλησίας κακία. Τοῦτο δὲ καὶ  
ἀνθρώπου κακία αὖ ἔχοντος δῆμον ἐν αὑτῷ ἡδονῶν καὶ  
ἐπιθυμιῶν καὶ ϕόβων κρατησάντων συνδόντος ἑαυτὸν τοῦ  
τοιούτου ἀνθρώπου δήμῳ τῷ τοιούτῳ· ὃς δ’ ἂν τοῦτον τὸν  
ὄχλον δουλώσηται καὶ ἀναδράμῃ εἰς ἐκεῖνον, ὅς ποτε ἦν,  
κατ’ ἐκεῖνόν τε ζῇ καὶ ἔστιν ἐκεῖνος διδοὺς τῷ σώματι,  
ὅσα δίδωσιν ὡς ἑτέρῳ ὄντι ἑαυτοῦ· ἄλλος δέ τις ὁτὲ μὲν  
οὕτως, ὁτὲ δὲ ἄλλως ζῇ, μικτός τις ἐξ ἀγαθοῦ ἑαυτοῦ καὶ  
κακοῦ ἑτέρου γεγενημένος.  
@C[16]
’Αλλ’ εἰ ἐκείνη ἡ ϕύσις οὐκ ἂν γένοιτο κακὴ καὶ  
οὗτος τρόπος ψυχῆς εἰς σῶμα ἰούσης καὶ παρούσης, τίς  
ἡ κάθοδος ἡ ἐν περιόδοις καὶ ἄνοδος αὖ καὶ αἱ δίκαι καὶ αἱ  
εἰς ἄλλων ζῴων σώματα εἰσκρίσεις; Ταῦτα γὰρ παρὰ τῶν  
πάλαι περὶ ψυχῆς ἄριστα πεϕιλοσοϕηκότων παρειλήϕα-
μεν, οἷς πειρᾶσθαι προσήκει σύμϕωνον ἢ μὴ διάϕωνόν γε
ἐπιδεῖξαι τὸν νῦν προκείμενον λόγον. ’Επειδὴ τοίνυν τὸ
μεταλαμβάνειν ἐκείνης τῆς ϕύσεως ἦν οὐ τὸ ἐλθεῖν ἐκείνην  
εἰς τὰ τῇδε ἀποστᾶσαν ἑαυτῆς, ἀλλὰ τὸ τήνδε ἐν ἐκείνῃ  
γίνεσθαι καὶ μεταλαβεῖν, δῆλον ὅτι ὃ λέγουσιν ἐκεῖνοι   
"ἥκειν" λεκτέον εἶναι τὴν σώματος ϕύσιν ἐκεῖ γενέσθαι  
καὶ μεταλαβεῖν ζωῆς καὶ ψυχῆς, καὶ ὅλως οὐ τοπικῶς τὸ  
ἥκειν, ἀλλ’ ὅστις τρόπος τῆς τοιαύτης κοινωνίας. ῞Ωστε  
τὸ μὲν κατελθεῖν τὸ ἐν σώματι γενέσθαι, ὥς ϕαμεν ψυ- 
χὴν ἐν σώματι γενέσθαι, τὸ τούτῳ δοῦναί τι παρ’ αὐτῆς,  
οὐκ ἐκείνου γενέσθαι, τὸ δ’ ἀπελθεῖν τὸ μηδαμῇ τὸ σῶμα  
ἐπικοινωνεῖν αὐτῆς· τάξιν δὲ εἶναι τῆς τοιαύτης κοινωνίας  
τοῖς τοῦδε τοῦ παντὸς μέρεσι, τὴν δὲ οἷον ἐν ἐσχάτῳ τῷ  
νοητῷ τόπῳ πλεονάκις διδόναι ἑαυτῆς ἅτε πλησίον τῇ  
δυνάμει οὖσαν καὶ ἐν βραχυτέροις διαστήμασι ϕύσεως τῆς  
τοιαύτης νόμῳ· κακὸν δὲ εἶναι τὴν τοιαύτην κοινωνίαν καὶ  
ἀγαθὸν τὴν ἀπαλλαγήν. Διὰ τί; ῞Οτι, κἂν μὴ τοῦδε ᾖ, ἀλλ’ 
οὖν ψυχὴ τοῦδε λεγομένη ὁπωσοῦν μερική πως ἐκ τοῦ  
παντὸς γίνεται· ἡ γὰρ ἐνέργεια αὐτῆς οὐκέτι πρὸς τὸ ὅλον  
καίπερ τοῦ ὅλου οὔσης, ὥσπερ ἂν εἰ ἐπιστήμης ὅλης οὔσης  
κατά τι θεώρημα ὁ ἐπιστήμων ἐνεργεῖ· τὸ δ’ ἀγαθὸν αὐτῷ  
ἦν τῷ ἐπιστήμονι οὐ κατά τι τῆς ἐπιστήμης, ἀλλὰ κατὰ τὴν  
πᾶσαν ἣν ἔχει. Καὶ τοίνυν αὕτη τοῦ παντὸς οὖσα κόσμου  
νοητοῦ καὶ ἐν τῷ ὅλῳ τὸ μέρος ἀποκρύπτουσα οἷον ἐξέθορεν  
ἐκ τοῦ παντὸς εἰς μέρος, εἰς ὃ ἐνεργεῖ ἑαυτὴν μέρος ὄν, οἷον  
εἰ πῦρ πᾶν καίειν δυνάμενον μικρόν τι καίειν ἀναγκάζοιτο  
καίτοι πᾶσαν ἔχον τὴν δύναμιν. ῎Εστι γὰρ ἡ ψυχὴ χωρὶς   
πάντη οὖσα ἑκάστη οὐχ ἑκάστη, ὅταν δὲ διακριθῇ οὐ τόπῳ,  
ἀλλ’ ἐνεργείᾳ γένηται τὸ καθέκαστον, μοῖρά τίς ἐστιν, οὐ  
πᾶσα, καίτοι καὶ ὧς πᾶσα τρόπον ἄλλον· οὐδενὶ δὲ ἐπιστα- 
τοῦσα πάντη πᾶσα, οἷον δυνάμει τότε τὸ μέρος οὖσα. Τὸ δὲ  
εἰς ῞Αιδου γίνεσθαι, εἰ μὲν ἐν τῷ ἀιδεῖ, τὸ χωρὶς λέγεται·
εἰ δέ τινα χείρω τόπον, τί θαυμαστόν; ’Επεὶ καὶ νῦν, οὗ τὸ
σῶμα ἡμῶν καὶ ἐν ᾧ τόπῳ, κἀκείνη λέγεται ἐκεῖ. ’Αλλ’ οὐκ
ὄντος ἔτι τοῦ σώματος; ῍Η τὸ εἴδωλον εἰ μὴ ἀποσπασ-
θείη, πῶς οὐκ ἐκεῖ, οὗ τὸ εἴδωλον; Εἰ δὲ παντελῶς λύσειε
ϕιλοσοϕία, καὶ ἀπέλθοι τὸ εἴδωλον εἰς τὸν χείρω τόπον
μόνον, αὐτὴ δὲ καθαρῶς ἐν τῷ νοητῷ οὐδενὸς ἐξῃρημένου
αὐτῆς. Τὸ μὲν οὖν ἐκ τοῦ τοιοῦδε εἴδωλον γενόμενον
οὕτως· ὅταν δ’ αὐτὴ οἷον ἐλλάμψῃ πρὸς αὐτήν, τῇ νεύσει
τῇ ἐπὶ θάτερα πρὸς τὸ ὅλον συνέσταλται καὶ οὐκ ἔστιν
ἐνεργείᾳ οὐδ’ αὖ ἀπόλωλεν. ’Αλλὰ περὶ μὲν τούτων ταῦτα·
πάλιν δὲ ἀναλαβόντες τὸν ἐξ ἀρχῆς λόγον λέγωμεν.   
@T[7] 
@C[1]
|504$Εἰς γένεσιν πέμπων ὁ θεὸς ἢ θεός τις τὰς ψυχὰς  
ϕωσϕόρα περὶ τὸ πρόσωπον ἔθηκεν ὄμματα καὶ τὰ  
ἄλλα ὄργανα ταῖς αἰσθήσεσιν ἑκάσταις ἔδωκε προορώμε-
νος, ὡς οὕτως ἂν σῴζοιτο, εἰ προορῷτο καὶ προακούοι καὶ  
ἁψαμένη τὸ μὲν ϕεύγοι, τὸ δὲ διώκοι.# |505$Πόθεν δὴ προϊδὼν  
ταῦτα; Οὐ γὰρ δὴ πρότερον γενομένων ἄλλων, εἶτα δι’  
ἀπουσίαν αἰσθήσεων ϕθαρέντων, ἔδωκεν ὕστερον ἃ ἔχοντες  
ἔμελλον ἄνθρωποι καὶ τὰ ἄλλα ζῷα τὸ παθεῖν ϕυλάξασθαι.#  
|506$῍Η εἴποι ἄν τις, ᾔδει, ὅτι ἐν θερμοῖς καὶ ψυχροῖς ἔσοιτο  
τὸ ζῷον καὶ τοῖς ἄλλοις σωμάτων πάθεσι· ταῦτα δὲ εἰδώς,  
ὅπως μὴ ϕθείροιτο ῥᾳδίως τῶν ζῴων τὰ σώματα, τὸ αἰσθά- 
νεσθαι ἔδωκε, καὶ δι’ ὧν ἐνεργήσουσιν αἱ αἰσθήσεις ὀργά- 
νων.# |507$’Αλλ’ ἤτοι ἐχούσαις τὰς δυνάμεις ἔδωκε τὰ ὄργανα  
ἢ ἄμϕω.# |508$’Αλλ’ εἰ μὲν ἔδωκε καὶ τὰς αἰσθήσεις, οὐκ ἦσαν  
αἰσθητικαὶ πρότερον ψυχαὶ οὖσαι·# |509$εἰ δ’ εἶχον, ὅτε ἐγέ- 
νοντο ψυχαί, καὶ ἐγένοντο, ἵν’ εἰς γένεσιν ἴωσι, σύμϕυτον   
αὐταῖς τὸ εἰς γένεσιν ἰέναι. Παρὰ ϕύσιν ἄρα τὸ ἀπὸ γενέ- 
σεως καὶ ἐν τῷ νοητῷ εἶναι, καὶ πεποίηνται δή, ἵνα ἄλλου  
ὦσι καὶ ἵνα ἐν κακῷ εἶεν·# |510$καὶ ἡ πρόνοια, ἵνα σῴζοιντο ἐν  
τῷ κακῷ, καὶ ὁ λογισμὸς ὁ τοῦ θεοῦ οὗτος καὶ ὅλως λογι- 
σμός.# |511$’Αρχαὶ δὲ λογισμῶν τίνες; Καὶ γάρ, εἰ ἐξ ἄλλων  
λογισμῶν, δεῖ ἐπί τι πρὸ λογισμοῦ ἢ τινά γε πάντως ἰέναι.#  
|512$Τίνες οὖν ἀρχαί; ῍Η γὰρ αἴσθησις ἢ νοῦς. ’Αλλὰ αἴσθησις  
μὲν οὔπω· νοῦς ἄρα. ’Αλλ’ εἰ νοῦς αἱ προτάσεις, τὸ συμ- 
πέρασμα ἐπιστήμη· περὶ αἰσθητοῦ οὐδενὸς ἄρα. Οὗ γὰρ  
ἀρχὴ μὲν ἐκ τοῦ νοητοῦ, τελευτὴ δὲ εἰς νοητὸν ἀϕικνεῖται,  
πῶς ἔνι ταύτην τὴν ἕξιν πρὸς αἰσθητοῦ διανόησιν ἀϕικ- 
νεῖσθαι;# |513$Οὔτ’ οὖν ζῴου πρόνοια οὔθ’ ὅλως τοῦδε τοῦ παντὸς  
ἐκ λογισμοῦ ἐγένετο·# |514$ἐπεὶ οὐδὲ ὅλως λογισμὸς ἐκεῖ, ἀλλὰ  
λέγεται λογισμὸς εἰς ἔνδειξιν τοῦ πάντα οὕτως, ὡς [ἄλλος  
σοϕὸς] ἐκ λογισμοῦ ἐν τοῖς ὕστερον, καὶ προόρασις, ὅτι  
οὕτως, ὡς ἄν τις σοϕὸς [ἐν τοῖς ὕστερον] προΐδοιτο.# |515$’Εν  
γὰρ τοῖς μὴ γενομένοις πρὸ λογισμοῦ ὁ λογισμὸς χρήσιμον  
ἀπορίᾳ δυνάμεως τῆς πρὸ λογισμοῦ, καὶ προόρασις, ὅτι μὴ  
ἦν δύναμις τῷ προορῶντι, καθ’ ἣν οὐκ ἐδεήθη προοράσεως.#  
|516$Καὶ γὰρ ἡ προόρασις, ἵνα μὴ τοῦτο, ἀλλὰ τοῦτο, καὶ οἷον  
ϕοβεῖται τὸ μὴ τοιοῦτον. Οὗ δὲ τοῦτο μόνον, οὐ προ- 
όρασις.# Καὶ ὁ λογισμὸς τοῦτο ἀντὶ τούτου. Μόνου δ’ ὄν- 
τος θατέρου τί καὶ λογίζεται; Πῶς οὖν τὸ μόνον καὶ ἓν  
καὶ ἁπλῶς ἔχει ἀναπτυττόμενον τὸ “τοῦτο, ἵνα μὴ τοῦτο”;  
Καὶ “ἔμελλε γὰρ τοῦτο, εἰ μὴ τοῦτο” καὶ “χρήσιμον
τοῦτο ἀνεϕάνη καὶ σωτήριον τοῦτο γενόμενον”; Προείδε-
το ἄρα καὶ προελογίσατο ἄρα. Καὶ δὴ καὶ - τὸ νῦν ἐξ ἀρχῆς
λεχθὲν - τὰς αἰσθήσεις διὰ τοῦτο ἔδωκε καὶ [τὰς δυνάμεις],
εἰ καὶ ὅτι μάλιστα ἄπορος ἡ δόσις [καὶ πῶς]. |517$Οὐ μὴν
ἀλλ’ εἰ δεῖ ἑκάστην ἐνέργειαν μὴ ἀτελῆ εἶναι, μηδὲ θε-
μιτὸν θεοῦ ὁτιοῦν ὂν ἄλλο τι νομίζειν ἢ ὅλον τε καὶ πᾶν,
δεῖ ἐν ὁτῳοῦν τῶν αὐτοῦ πάντα ἐνυπάρχειν.# |518$Δεῖ τοίνυν καὶ
τοῦ μέλλοντος ἤδη παρόντος εἶναι. Οὐ δὴ ὕστερόν τι ἐν
ἐκείνῳ, ἀλλὰ τὸ ἤδη ἐκεῖ παρὸν ὕστερον ἐν ἄλλῳ γίνεται.
Εἰ οὖν ἤδη πάρεστι τὸ μέλλον, ἀνάγκη οὕτω παρεῖναι, ὡς
προνενοημένον εἰς τὸ ὕστερον· τοῦτο δέ ἐστιν, ὡς μηδὲν
δεῖσθαι μηδενὸς τότε, τοῦτο δέ ἐστι μηδὲν ἐλλείψοντος.
# |519$Πάντα ἄρα ἤδη ἦν καὶ ἀεὶ ἦν καὶ οὕτως ἦν, ὡς εἰπεῖν 
ὕστερον τόδε μετὰ τόδε· ἐκτεινόμενον μὲν γὰρ καὶ οἷον 
ἁπλούμενον ἔχει δεικνύναι τόδε μετὰ τόδε, ὁμοῦ δὲ ὂν 
πᾶν τόδε· τοῦτο δέ ἐστιν ἔχον ἐν ἑαυτῷ καὶ τὴν αἰτίαν. 
#  
@C[2]
|520$Διὸ καὶ ἐντεῦθεν ἄν τις οὐχ ἧττον καταμάθοι τὴν νοῦ  
ϕύσιν, ἣν καὶ πλέον τῶν ἄλλων ὁρῶμεν· οὐδ’ ὧς ὅσον ἐστὶ  
τὸ νοῦ χρῆμα ὁρῶμεν.# |521$Τὸ μὲν γὰρ "ὅτι" δίδομεν αὐτὸν ἔχειν,  
τὸ δὲ "διότι" οὐκέτι, ἤ, εἰ δοίημεν, χωρίς.# |522$Καὶ ὁρῶμεν ἄν-  
θρωπον ἢ ὀϕθαλμόν, εἰ τύχοι, ὥσπερ ἄγαλμα ἢ ἀγάλμα- 
τος· τὸ δέ ἐστιν ἐκεῖ ἄνθρωπος καὶ διὰ τί ἄνθρωπος, εἴπερ  
καὶ νοερὸν αὐτὸν δεῖ τὸν ἐκεῖ ἄνθρωπον εἶναι, καὶ ὀϕθαλμὸς  
καὶ διὰ τί· ἢ οὐκ ἂν ὅλως εἴη, εἰ μὴ διὰ τί.# |523$’Ενταῦθα δὲ  
ὥσπερ ἕκαστον τῶν μερῶν χωρίς, οὕτω καὶ τὸ "διὰ τί".  
# |524$’Εκεῖ δ’ ἐν ἑνὶ πάντα, ὥστε ταὐτὸν τὸ πρᾶγμα καὶ τὸ "διὰ  
τί" τοῦ πράγματος.# |525$Πολλαχοῦ δὲ καὶ ἐνταῦθα τὸ πρᾶγμα  
καὶ τὸ "διὰ τί" ταὐτόν, οἷον τί ἐστιν ἔκλειψις.# |526$Τί οὖν κω- 
λύει καὶ ἕκαστον διὰ τί εἶναι καὶ ἐπὶ τῶν ἄλλων, καὶ τοῦτο 
εἶναι τὴν οὐσίαν ἑκάστου; μᾶλλον δὲ ἀνάγκη· καὶ πειρω- 
μένοις οὕτως τὸ τί ἦν εἶναι λαμβάνειν ὀρθῶς συμβαίνει. ῝Ο 
γάρ ἐστιν ἕκαστον, διὰ τοῦτό ἐστι.# |527$Λέγω δὲ οὐχ, ὅτι τὸ εἶ- 
δος ἑκάστῳ αἴτιον τοῦ εἶναι - τοῦτο μὲν γὰρ ἀληθές - ἀλλ’ 
ὅτι, εἰ καὶ αὐτὸ τὸ εἶδος ἕκαστον πρὸς αὐτὸ ἀναπτύττοις,  
εὑρήσεις ἐν αὐτῷ τὸ "διὰ τί".# |527.1$’Αργὸν μὲν γὰρ ὂν καὶ ζωὴν  
<μὴ> ἔχον τὸ "διὰ τί" οὐ πάντως ἔχει, εἶδος δὲ ὂν καὶ  
νοῦ ὂν πόθεν ἂν λάβοι τὸ "διὰ τί"; Εἰ δὲ παρὰ νοῦ τις λέγοι,  
οὐ χωρίς ἐστιν, εἴ γε καὶ αὐτό ἐστιν· εἰ οὖν δεῖ ἔχειν ταῦτα  
μηδενὶ ἐλλείποντα, μηδὲ τῷ "διὰ τί" ἐλλείπειν. Νοῦς δὲ  
ἔχει τὸ διὰ τί οὕτως ἕκαστον τῶν ἐν αὐτῷ·# |528$τὰ δὲ ἐν αὐτῷ  
αὐτὸς ἕκαστον ἂν εἴη τῶν ἐν αὐτῷ,# |529$ὥστε μηδὲν προσ-
δεῖσθαι τοῦ διὰ τί γέγονεν, ἀλλ’ ὁμοῦ γέγονε καὶ ἔχει ἐν
αὐτῷ τὴν τῆς ὑποστάσεως αἰτίαν.# |529.1$Γεγονὸς δὲ οὐκ εἰκῆ οὐ-
δὲν ἂν παραλελειμμένον ἔχοι τοῦ "διὰ τί", ἀλλὰ πᾶν ἔχον
ἔχει καὶ τὸ καλῶς ὁμοῦ τῆς αἰτίας. Καὶ τοῖς ἄρα μεταλαμ-
βάνουσιν οὕτω δίδωσιν, ὡς τὸ "διὰ τί" ἔχειν.# |530$Καὶ μήν, ὥσ-
περ ἐν τῷδε τῷ παντὶ ἐκ πολλῶν συνεστηκότι συνείρεται 
πρὸς ἄλληλα τὰ πάντα, καὶ ἐν τῷ πάντα εἶναι ἔστι καὶ τὸ 
διότι ἕκαστον# |531$- ὥσπερ καὶ ἐϕ’ ἑκάστου τὸ μέρος πρὸς τὸ
ὅλον ἔχον ὁρᾶται -# |532$οὐ τούτου γενομένου, εἶτα τούτου μετὰ
τόδε, ἀλλὰ πρὸς ἄλληλα ὁμοῦ τὴν αἰτίαν καὶ τὸ αἰτιατὸν
συνιστάντων,# |533$οὕτω χρὴ πολὺ μᾶλλον ἐκεῖ τά τε πάντα πρὸς
τὸ ὅλον ἕκαστα καὶ ἕκαστον πρὸς αὐτό.# |534$Εἰ οὖν ἡ συνυπό-
στασις ὁμοῦ πάντων καὶ οὐκ εἰκῆ πάντων καὶ δεῖ μὴ ἀπηρ-
τῆσθαι, ἐν αὐτοῖς ἂν ἔχοι τὰ αἰτιατὰ τὰς αἰτίας, καὶ τοι-
οῦτον ἕκαστον, οἷον ἀναιτίως τὴν αἰτίαν ἔχειν.# |535$Εἰ οὖν μὴ  
ἔχει αἰτίαν τοῦ εἶναι, αὐτάρκη δέ ἐστι καὶ μεμονωμένα  
αἰτίας ἐστίν, εἴη ἂν ἐν αὐτοῖς ἔχοντα σὺν αὐτοῖς τὴν  
αἰτίαν. Καὶ γὰρ αὖ εἰ μηδέν ἐστι μάτην ἐκεῖ, πολλὰ δὲ ἐν  
ἑκάστῳ ἐστί, πάντα ὅσα ἔχει ἔχοις ἂν εἰπεῖν διότι ἕκα- 
στον.# |536$Προῆν ἄρα καὶ συνῆν τὸ διότι ἐκεῖ οὐκ ὂν διότι,  
ἀλλ’ ὅτι· μᾶλλον δὲ ἄμϕω ἕν.# |537$Τί γὰρ ἂν καὶ περιττὸν  
εἶχε νοῦ, ὡς ἂν νοῦ νόημα μὴ τοιοῦτον ὂν, οἷον μὴ  
τέλεον γέννημα; Εἰ οὖν τέλεον, οὐκ ἔστιν εἰπεῖν ὅτῳ  
ἐλλείπει, οὐδὲ διὰ τί τοῦτο οὐ πάρεστι.# |538$Παρὸν ἄρα ἔχοις  
ἂν εἰπεῖν διότι πάρεστιν· ἐν ἄρα τῇ ὑποστάσει τὸ διὰ τί·#  
|539$ἐν ἑκάστῳ τοίνυν νοήματι καὶ ἐνεργήματι# |540$οἷον καὶ ἀνθρώ- 
που πᾶς προεϕάνη ὁ ἄνθρωπος συμϕέρων ἑαυτὸν αὐτῷ,   
καὶ πάντα ὅσα ἔχει ἐξ ἀρχῆς ὁμοῦ ἔχων ἕτοιμός ἐστιν ὅλος.#  
|541$Εἶτα, εἰ μὴ πᾶς ἐστιν, ἀλλὰ δεῖ τι αὐτῷ προσθεῖναι, 
γεννήματός ἐστιν.# |542$῎Εστι δ’ ἀεί· ὥστε πᾶς ἐστιν.# ’Αλλ’ ὁ  
γινόμενος ἄνθρωπος γενητός.  
@C[3]
Τί οὖν κωλύει προβουλεύσασθαι περὶ αὐτοῦ; ῍Η κατ’  
ἐκεῖνόν ἐστιν, ὥστε οὔτε τι ἀϕελεῖν δεῖ οὔτε προσθεῖναι,  
ἀλλὰ τὸ βουλεύσασθαι καὶ λελογίσθαι διὰ τὴν ὑπόθεσιν·  
ὑπέθετο γὰρ γινόμενα. Καὶ οὕτω μὲν ἡ βούλησις καὶ ὁ  
λογισμός· τῷ δ’ "ἀεὶ γινόμενα" ἐνδείξασθαι καὶ ὅτι  
λογίζεται ἀνεῖλεν. Οὐ γὰρ ἔνι λογίζεσθαι ἐν τῷ ἀεί· καὶ  
γὰρ αὖ ἐπιλελησμένου ἦν, ὅπως καὶ πρότερον. |543$Εἶτα, εἰ  
μὲν ἀμείνω ὕστερον, οὐκ ἂν καλὰ πρότερον·# |544$εἰ δ’ ἦν καλά,  
ἔχει τὸ ὡσαύτως.# |545$Καλὰ δ’ ἐστὶ μετὰ τῆς αἰτίας· ἐπεὶ  
καὶ νῦν καλόν τι, ὅτι πάντα-τοῦτο γὰρ καὶ εἶδος τὸ  
πάντα-# |546$καὶ ὅτι τὴν ὕλην κατέχει· κατέχει δέ, εἰ μηδὲν  
αὐτῆς ἀμόρϕωτον καταλείποι· καταλείπει δέ, εἴ τις μορϕὴ  
ἐλλείποι, οἷον ὀϕθαλμὸς ἢ ἄλλο τι· ὥστε αἰτιολογῶν  
πάντα λέγεις.# |547$Διὰ τί οὖν ὀϕθαλμοί; ἵνα πάντα. Καὶ διὰ  
τί ὀϕρύες; ἵνα πάντα. Καὶ γὰρ εἰ ἕνεκα σωτηρίας λέγοις,  
ϕυλακτικὸν τῆς οὐσίας λέγεις ἐν αὐτῇ ὑπάρχον· τοῦτο  
δὲ εἶναι συμβαλλόμενον.# |548$Οὕτως ἄρα οὐσία ἦν πρὶν καὶ  
τοῦτο, καὶ τὸ αἴτιον ἄρα μέρος τῆς οὐσίας· καὶ ἄλλο  
τοίνυν τοῦτο, ὃ δ’ ἐστί, τῆς οὐσίας. Πάντα τοίνυν ἀλλήλοις   
καὶ ἡ ὅλη καὶ τελεία καὶ πᾶσα καὶ τὸ καλῶς μετὰ τῆς  
αἰτίας καὶ ἐν τῇ αἰτίᾳ, καὶ ἡ οὐσία καὶ τὸ τί ἦν εἶναι  
καὶ τὸ διότι ἕν.# |549$Εἰ τοίνυν ἔγκειται τὸ αἰσθητικὸν εἶναι  
καὶ οὕτως αἰσθητικὸν ἐν τῷ εἴδει ὑπὸ ἀιδίου ἀνάγκης  
καὶ τελειότητος νοῦ ἐν αὐτῷ ἔχοντος, εἴπερ τέλειος, τὰς  
αἰτίας, ὥστε ἡμᾶς ὕστερον ἰδεῖν, ὡς ἄρα ὀρθῶς οὕτως ἔχει  
-ἐκεῖ γὰρ ἓν καὶ συμπληρωτικὸν τὸ αἴτιον καὶ οὐχὶ ὁ  
ἄνθρωπος ἐκεῖ μόνον νοῦς ἦν, προσετέθη δὲ τὸ αἰσθητικόν,  
ὅτε εἰς γένεσιν ἐστέλλετο-# |550$πῶς οὐκ ἂν ἐκεῖνος ὁ νοῦς  
πρὸς τὰ τῇδε ῥέποι; Τί γὰρ ἂν εἴη αἰσθητικὸν ἢ ἀντιληπ- 
τικὸν αἰσθητῶν; Πῶς δ’ οὐκ ἄτοπον, ἐκεῖ μὲν αἰσθητικὸν  
ἐξ ἀιδίου, ἐνταῦθα δὲ αἰσθάνεσθαι καὶ τῆς ἐκεῖ δυνάμεως  
τὴν ἐνέργειαν πληροῦσθαι ἐνταῦθα, ὅτε χείρων ἡ ψυχὴ  
γίγνεται;#  
@C[4]
|551$Πάλιν οὖν πρὸς ταύτην τὴν ἀπορίαν ἄνωθεν ληπ- 
τέον τὸν ἄνθρωπον ὅστις ἐκεῖνός ἐστιν.# |552$῎Ισως δὲ πρότερον  
χρὴ τὸν τῇδε ἄνθρωπον ὅστις ποτέ ἐστιν εἰπεῖν - μήποτε  
οὐδὲ τοῦτον ἀκριβῶς εἰδότες ὡς ἔχοντες τοῦτον ἐκεῖνον  
ζητοῦμεν.# |553$Φανείη δ’ ἂν ἴσως τισὶν ὁ αὐτὸς οὗτός τε  
κἀκεῖνος εἶναι.# |554$’Αρχὴ δὲ τῆς σκέψεως ἐντεῦθεν· ἆρα ὁ  
ἄνθρωπος οὗτος λόγος ἐστὶ ψυχῆς ἕτερος τῆς τὸν ἄνθρω- 
πον τοῦτον ποιούσης καὶ ζῆν αὐτὸν καὶ λογίζεσθαι παρ-  
εχομένης; ῍Η ἡ ψυχὴ ἡ τοιαύτη ὁ ἄνθρωπός ἐστιν; ῍Η ἡ  
τῷ σώματι τῷ τοιῷδε ψυχὴ προσχρωμένη;# |555$’Αλλ’ εἰ μὲν  
ζῷον λογικὸν ὁ ἄνθρωπος, ζῷον δὲ τὸ ἐκ ψυχῆς καὶ σώμα- 
τος, οὐκ ἂν εἴη ὁ λόγος οὗτος τῇ ψυχῇ ὁ αὐτός.# |556$’Αλλ’ εἰ  
τὸ ἐκ ψυχῆς λογικῆς καὶ σώματος ὁ λόγος τοῦ ἀνθρώ- 
που, πῶς ἂν εἴη ὑπόστασις ἀίδιος, τούτου τοῦ λόγου τοῦ  
τοιούτου ἀνθρώπου γινομένου, ὅταν σῶμα καὶ ψυχὴ συν- 
έλθῃ;# |557$῎Εσται γὰρ ὁ λόγος οὗτος δηλωτικὸς τοῦ ἐσομέ- 
νου, οὐχ οἷος ὅν ϕαμεν αὐτοάνθρωπος, ἀλλὰ μᾶλλον ἐοικὼς  
ὅρῳ, καὶ τοιούτῳ οἵῳ μηδὲ δηλωτικῷ τοῦ τί ἦν εἶναι.  
Οὐδὲ γὰρ εἴδους ἐστὶ τοῦ ἐνύλου, ἀλλὰ τὸ συναμϕότερον  
δηλῶν, ὅ ἐστιν ἤδη.# |558$Εἰ δὲ τοῦτο, οὔπω εὕρηται ὁ ἄνθρω- 
πος· ἦν γὰρ ὁ κατὰ τὸν λόγον.# |559$Εἰ δέ τις λέγοι "τὸν λόγον  
δεῖ τὸν τῶν τοιούτων εἶναι συναμϕότερόν τι, τόδ’ ἐν  
τῷδε", καθ’ ὅ ἐστιν ἕκαστον, οὐκ ἀξιοῖ λέγειν· χρὴ δέ,  
καὶ εἰ ὅτι μάλιστα τῶν ἐνύλων εἰδῶν καὶ μετὰ ὕλης τοὺς  
λόγους χρὴ λέγειν, ἀλλὰ τὸν λόγον αὐτὸν τὸν πεποιηκότα,  
οἷον τὸν ἄνθρωπον, λαμβάνειν καὶ μάλιστα, ὅσοι τὸ τί ἦν  
εἶναι ἀξιοῦσιν ἐϕ’ ἑκάστου ὁρίζεσθαι, ὅταν κυρίως ὁρίζων- 
ται.# |560$Τί οὖν ἐστι τὸ εἶναι ἀνθρώπῳ; Τοῦτο δ’ ἐστί, τί ἐστι  
τὸ πεποιηκὸς τοῦτον τὸν ἄνθρωπον ἐνυπάρχον, οὐ χωρι- 
στόν; ῏Αρ’ οὖν αὐτὸς ὁ λόγος ζῷόν ἐστι λογικόν, ἢ τὸ  
συναμϕότερον, αὐτὸς δέ τις ποιητικὸς ζῴου λογικοῦ;  
Τίς ὢν αὐτός; ῍Η τὸ ζῷον ἀντὶ ζωῆς λογικῆς ἐν τῷ  
λόγῳ. Ζωὴ τοίνυν λογικὴ ὁ ἄνθρωπος.# |561$῏Αρ’ οὖν ζωὴ ἄνευ  
ψυχῆς; ῍Η γὰρ ἡ ψυχὴ παρέξεται τὴν ζωὴν τὴν λογικὴν  
καὶ ἔσται ὁ ἄνθρωπος ἐνέργεια ψυχῆς καὶ οὐκ οὐσία, ἢ ἡ   
ψυχὴ ὁ ἄνθρωπος ἔσται.# |562$’Αλλ’ εἰ ἡ ψυχὴ ἡ λογικὴ ὁ  
ἄνθρωπος ἔσται, ὅταν εἰς ἄλλο ζῷον ἴῃ ἡ ψυχή, πῶς οὐκ  
ἄνθρωπος;#  
@C[5]
|563$Λόγον τοίνυν δεῖ τὸν ἄνθρωπον ἄλλον παρὰ τὴν ψυ- 
χὴν εἶναι.# |564$Τί κωλύει συναμϕότερόν τι τὸν ἄνθρωπον  
εἶναι, ψυχὴν ἐν τοιῷδε λόγῳ, ὄντος τοῦ λόγου οἷον  
ἐνεργείας τοιᾶσδε, τῆς δὲ ἐνεργείας μὴ δυναμένης ἄνευ  
τοῦ ἐνεργοῦντος εἶναι;# |565$Οὕτω γὰρ καὶ οἱ ἐν τοῖς σπέρ- 
μασι λόγοι· οὔτε γὰρ ἄνευ ψυχῆς οὔτε ψυχαὶ ἁπλῶς.#  
|566$Οἱ γὰρ λόγοι οἱ ποιοῦντες οὐκ ἄψυχοι, καὶ θαυμασ- 
τὸν οὐδὲν τὰς τοιαύτας οὐσίας λόγους εἶναι.# |567$Οἱ οὖν  
δὴ ποιοῦντες ἄνθρωπον λόγοι ποίας ψυχῆς ἐνέργειαι;  
ἆρα τῆς ϕυτικῆς;# |568$῍Η τῆς ζῷον ποιούσης, ἐναργεστέρας  
τινὸς καὶ αὐτὸ τοῦτο ζωτικωτέρας.# |569$‘Η δὲ ψυχὴ ἡ τοιαύ- 
τη ἡ ἐγγενομένη τῇ τοιαύτῃ ὕλῃ, ἅτε οὖσα τοῦτο, οἷον  
οὕτω διακειμένη καὶ ἄνευ τοῦ σώματος, ἄνθρωπος,# |570$ἐν  
σώματι δὲ μορϕώσασα κατ’ αὐτὴν καὶ ἄλλο εἴδωλον  
ἀνθρώπου ὅσον ἐδέχετο τὸ σῶμα ποιήσασα,# |571$ὥσπερ καὶ  
τούτου αὖ ποιήσει ὁ ζωγράϕος ἔτι ἐλάττω ἄνθρωπόν τινα,  
τὴν μορϕὴν ἔχει καὶ τοὺς λόγους ἢ τὰ ἤθη, τὰς διαθέσεις,  
τὰς δυνάμεις ἀμυδράς, πάντα, ὅτι μὴ οὗτος πρῶτος·# |572$καὶ  
δὴ καὶ εἴδη αἰσθήσεων ἄλλων, αἰσθήσεις ἄλλας ἐναργεῖς  
δοκούσας εἶναι, ἀμυδροτέρας δὲ ὡς πρὸς τὰς πρὸ αὐτῶν  
καὶ εἰκόνας.# |573$‘Ο δὲ ἐπὶ τούτῳ ἄνθρωπος ψυχῆς ἤδη θειο-  
τέρας, ἐχούσης βελτίω ἄνθρωπον καὶ αἰσθήσεις ἐναργεσ- 
τέρας.# |574$Καὶ εἴη ἂν ὁ Πλάτων τοῦτον ὁρισάμενος, προσ- 
θεὶς δὲ τὸ χρωμένην σώματι, ὅτι ἐποχεῖται τῇ ἥτις  
προσχρῆται πρώτως σώματι, ἡ δὲ δευτέρως ἡ θειοτέρα.#  
|575$῎Ηδη γὰρ αἰσθητικοῦ ὄντος τοῦ γενομένου ἐπηκολούθησεν  
αὕτη τρανοτέραν ζωὴν διδοῦσα·# |576$μᾶλλον δ’ οὐδ’ ἐπηκολού- 
θησεν, ἀλλὰ οἷον προσέθηκεν αὐτήν·# |577$οὐ γὰρ ἐξίσταται τοῦ  
νοητοῦ, ἀλλὰ συναψαμένη οἷον ἐκκρεμαμένην ἔχει τὴν κάτω  
συμμίξασα ἑαυτὴν λόγῳ πρὸς λόγον.# |578$῞Οθεν καὶ ἀμυδρὸς  
οὗτος ὢν ἐγένετο ϕανερὸς τῇ ἐλλάμψει.#  
@C[6]
|579$Πῶς οὖν ἐν τῇ κρείττονι τὸ αἰσθητικόν;# |580$῍Η τὸ αἰσθη- 
τικὸν τῶν ἐκεῖ ἂν αἰσθητῶν, καὶ ὡς ἐκεῖ τὰ αἰσθητά.# |581$Διὸ  
καὶ οὕτως αἰσθάνεται τὴν αἰσθητὴν ἁρμονίαν, τῇ δὲ αἰσ- 
θήσει παραδεξαμένου τοῦ αἰσθητικοῦ ἀνθρώπου καὶ συναρ- 
μόσαντος εἰς ἔσχατον πρὸς τὴν ἐκεῖ ἁρμονίαν, καὶ πυρὸς  
ἐναρμόσαντος πρὸς τὸ ἐκεῖ πῦρ, οὗ αἴσθησις ἦν ἐκείνῃ  
τῇ ψυχῇ ἀνάλογον <τῇ> τοῦ πυρὸς τοῦ ἐκεῖ ϕύσει.# |582$Εἰ γὰρ  
ἦν ἐκεῖ σώματα ταῦτα, ἦσαν αὐτῶν τῇ ψυχῇ αἰσθή- 
σεις καὶ ἀντιλήψεις·# |583$καὶ ὁ ἄνθρωπος ὁ ἐκεῖ, ἡ τοιαύτη  
ψυχή, ἀντιληπτικὴ τούτων, ὅθεν καὶ ὁ ὕστερος ἄνθρω- 
πος, τὸ μίμημα, εἶχε τοὺς λόγους ἐν μιμήσει· καὶ ὁ ἐν  
νῷ ἄνθρωπος τὸν πρὸ πάντων τῶν ἀνθρώπων ἄνθρωπον.#   
|584$’Ελλάμπει δ’ οὗτος τῷ δευτέρῳ καὶ οὗτος τῷ τρίτῳ·#  
|585$ἔχει δέ πως πάντας ὁ ἔσχατος, οὐ γινόμενος ἐκεῖνοι, ἀλλὰ  
παρακείμενος ἐκείνοις.# |586$’Ενεργεῖ δὲ ὁ μὲν ἡμῶν κατὰ τὸν  
ἔσχατον,# τῷ δέ τι καὶ παρὰ τοῦ πρὸ αὐτοῦ, τῷ δὲ καὶ  
παρὰ τοῦ τρίτου ἡ ἐνέργεια, καὶ ἔστιν ἕκαστος καθ’ ὃν  
ἐνεργεῖ, καίτοι πάντας ἕκαστος ἔχει καὶ αὖ οὐκ ἔχει. Τοῦ  
δὲ σώματος χωρισθείσης τῆς τρίτης ζωῆς καὶ τοῦ τρίτου  
ἀνθρώπου, εἰ συνέποιτο ἡ δευτέρα, συνέποιτο δὲ μὴ χωρισ- 
θεῖσα τῶν ἄνω, οὗ ἐκείνη καὶ αὕτη λέγεται εἶναι. Μετα- 
λαβούσης δὲ θήρειον σῶμα θαυμάζεται δέ, πῶς λόγος οὖσα  
ἀνθρώπου. ῍Η πάντα ἦν, ἄλλοτε δὲ ἐνεργεῖ κατ’ ἄλλον.  
Καθαρὰ μὲν οὖν οὖσα καὶ πρὶν κακυνθῆναι ἄνθρωπον θέλει  
καὶ ἄνθρωπός ἐστι· καὶ γὰρ κάλλιον τοῦτο, καὶ τὸ κάλ- 
λιον ποιεῖ. Ποιεῖ δὲ καὶ δαίμονας προτέρους, ὁμοειδεῖς τῇ  
<ἣ> ἄνθρωπον· καὶ ὁ πρὸ αὐτῆς δαιμονιώτερος, μᾶλλον  
δὲ θεός, καὶ ἔστι μίμημα θεοῦ δαίμων εἰς θεὸν ἀνηρτη- 
μένος, ὥσπερ ἄνθρωπος εἰς ἄνθρωπον. Οὐ γὰρ λέγεται  
θεός, εἰς ὃν ὁ ἄνθρωπος. ῎Εχει γὰρ διαϕοράν, ἣν ἔχουσι  
ψυχαὶ πρὸς ἀλλήλας, κἂν ἐκ τοῦ αὐτοῦ ὦσι στίχου.  
Λέγειν δὲ δεῖ δαίμονας εἶδος δαημόνων, οὕς ϕησιν ὁ  
Πλάτων δαίμονας. ῞Οταν δὲ συνέπηται τὴν θήρειον  
ϕύσιν ἑλομένη ψυχὴ ἡ συνηρτημένη [τῇ] ὅτε ἄνθρωπος   
ἦν, τὸν ἐν αὐτῇ λόγον ἐκείνου τοῦ ζῴου ἔδωκεν. ῎Εχει  
γάρ, καὶ ἡ ἐνέργεια αὕτη χείρων.  
@C[7]
’Αλλ’ εἰ κακυνθεῖσα καὶ χείρων γενομένη πλάττει  
θήρειον ϕύσιν, οὐκ ἦν ὃ ἐξ ἀρχῆς βοῦν ἐποίει ἢ ἵππον,  
καὶ ὁ λόγος δὲ ἵππου καὶ ἵππος παρὰ ϕύσιν. ῍Η ἔλαττον,  
οὐ μὴν παρὰ ϕύσιν, ἀλλ’ ἐκεῖνό πως καὶ ἐξ ἀρχῆς ἵππος  
ἢ κύων. Καὶ εἰ μὲν ἕξει, ποιεῖ τὸ κάλλιον, εἰ δὲ μή, ὃ  
δύναται, ἥ γε ποιεῖν προσταχθεῖσα· οἷα καὶ οἱ πολλὰ εἴδη  
ποιεῖν εἰδότες δημιουργοί, εἶτα τοῦτο ποιοῦντες, ἢ ὃ προσ- 
ετάχθησαν, ἢ ὃ ἡ ὕλη ἐθέλει τῇ ἐπιτηδειότητι. Τί γὰρ  
κωλύει τὴν μὲν δύναμιν τῆς τοῦ παντὸς ψυχῆς προϋπο- 
γράϕειν, ἅτε λόγον πάντα οὖσαν, πρὶν καὶ παρ’ αὐτῆς  
ἥκειν τὰς ψυχικὰς δυνάμεις, καὶ τὴν προϋπογραϕὴν οἷον  
προδρόμους ἐλλάμψεις εἰς τὴν ὕλην εἶναι, ἤδη δὲ τοῖς  
τοιούτοις ἴχνεσιν ἐπακολουθοῦσαν τὴν ἐξεργαζομένην  
ψυχὴν κατὰ μέρη τὰ ἴχνη διαρθροῦσαν ποιῆσαι καὶ γενέ- 
σθαι ἑκάστην τοῦτο, ᾧ προσῆλθε σχηματίσασα ἑαυτήν,  
ὥσπερ τὸν ἐν ὀρχήσει πρὸς τὸ δοθὲν αὐτῷ δρᾶμα; ’Αλλὰ  
γὰρ ἐπισπόμενοι τῷ ἐϕεξῆς εἰς τοῦτο ἥκομεν. |587$῏Ην δὲ  
ἡμῖν ὁ λόγος, τὸ αἰσθητικὸν ὅπως τοῦ ἀνθρώπου καὶ πῶς  
οὐκ ἐκεῖνα πρὸς γένεσιν βλέπει· καὶ ἡμῖν ἐϕαίνετο καὶ ὁ  
λόγος ἐδείκνυεν οὐκ ἐκεῖνα πρὸς τὰ τῇδε βλέπειν, ἀλλὰ  
ταῦτα εἰς ἐκεῖνα ἀνηρτῆσθαι καὶ μιμεῖσθαι ἐκεῖνα,# |588$καὶ  
τοῦτον τὸν ἄνθρωπον παρ’ ἐκείνου ἔχοντα τὰς δυνάμεις  
πρὸς ἐκεῖνα, καὶ συνεζεῦχθαι ταῦτα τὰ αἰσθητὰ τούτῳ,  
ἐκεῖνα δ’ ἐκείνῳ·# |589$ἐκεῖνα γὰρ τὰ αἰσθητά, ἃ οὕτως ὠνομά- 
σαμεν, ὅτι ἀσώματα, ἄλλον δὲ τρόπον ἐν ἀντιλήψει,# |590$καὶ
τήνδε τὴν αἴσθησιν, <ὅτι σωμάτων ἦν>, ἀμυδροτέραν οὖσαν
τῆς ἐκεῖ ἀντιλήψεως, ἣν ὠνομάζομεν [αἴσθησιν, ὅτι σω-
μάτων ἦν] ἐναργεστέραν εἶναι.# |591$Καὶ διὰ τοῦτο καὶ τοῦτον
αἰσθητικόν, ὅτι ἐλαττόνως καὶ ἐλαττόνων ἀντιληπτικὸς
εἰκόνων ἐκείνων·# |592$ὥστε εἶναι τὰς αἰσθήσεις ταύτας ἀμυδρὰς
νοήσεις, τὰς δὲ ἐκεῖ νοήσεις ἐναργεῖς αἰσθήσεις.#  
@C[8]
|593$’Αλλὰ τὸ μὲν αἰσθητικὸν οὕτως.# |594$Τὸ δὲ "ἵππος" ὅλως  
καὶ ἕκαστον τῶν ζῴων ἐκεῖ πῶς οὐ πρὸς τὰ ἐνταῦθα  
ἐθέλει βλέπειν;# |595$’Αλλ’ εἰ μέν, ἵνα ἐνταῦθα ἵππος γένοιτο ἢ  
ἄλλο τι ζῷον, ἐξεῦρε νόησιν ἵππου; Καίτοι πῶς οἷόν τε ἦν  
βουλόμενον ἵππον ποιῆσαι νοῆσαι ἵππον;# |596$῎Ηδη γὰρ δῆλον  
ὅτι ὑπῆρχεν ἵππου νόησις, εἴπερ ἠβουλήθη ἵππον ποιῆσαι·  
ὥστε οὐκ ἔστιν, ἵνα ποιήσῃ, νοῆσαι, ἀλλὰ πρότερον εἶναι  
τὸν μὴ γενόμενον ἵππον πρὸ τοῦ μετὰ ταῦτα ἐσομένου.#  
|597$Εἰ οὖν πρὸ τῆς γενέσεως ἦν καὶ οὐχ, ἵνα γένηται, ἐνοήθη,  
οὐ πρὸς τὰ τῇδε βλέπων εἶχε παρ’ ἑαυτῷ ὃς εἶχε τὸν  
ἐκεῖ ἵππον, οὐδ’ ἵνα τὰ τῇδε ποιήσῃ, εἶχε τοῦτόν τε καὶ  
τὰ ἄλλα, ἀλλὰ ἦν μὲν ἐκεῖνα, ταῦτα δὲ ἐπηκολούθει ἐξ  
ἀνάγκης ἐκείνοις· οὐ γὰρ ἦν στῆναι μέχρι τῶν ἐκεῖ.# |598$Τίς  
γὰρ ἂν ἔστησε δύναμιν μένειν τε καὶ προϊέναι δυναμένην;#  
|599$’Αλλὰ διὰ τί ἐκεῖ ζῷα ταῦτα; Τί γὰρ ἐν θεῷ ταῦτα; Τὰ  
μὲν γὰρ λογικὰ ἔστω· ἀλόγων δὲ τοσοῦτον πλῆθος τί τὸ  
σεμνὸν ἔχει;# |600$Τί δὲ οὐ τοὐναντίον; ῞Οτι μὲν οὖν πολλὰ  
δεῖ τοῦτο τὸ ἓν εἶναι ὂν μετὰ τὸ πάντη ἕν, δῆλον· ἢ οὐκ ἂν  
ἦν μετ’ ἐκεῖνο, ἀλλ’ ἐκεῖνο.# |601$Μετ’ ἐκεῖνο δὲ ὂν ὑπὲρ μὲν  
ἐκεῖνο πρὸς τὸ μᾶλλον ἓν γενέσθαι οὐκ ἦν, ἐλλεῖπον δ’   
ἐκείνου·# |602$τοῦ δ’ ἀρίστου ὄντος ἑνὸς ἔδει πλέον ἢ ἓν εἶναι·  
τὸ γὰρ πλῆθος ἐν ἐλλείψει.# |603$Τί οὖν κωλύει δυάδα εἶναι;  
῍Η ἑκάτερον τῶν ἐν τῇ δυάδι οὐχ οἷόν τε ἦν ἓν παντελῶς  
εἶναι, ἀλλὰ πάλιν αὖ δύο τοὐλάχιστον εἶναι, καὶ ἐκείνων αὖ  
ὡσαύτως·# |604$εἶτα καὶ κίνησις ἦν ἐν τῇ δυάδι τῇ πρώτῃ καὶ  
στάσις, ἦν δὲ καὶ νοῦς, καὶ ζωὴν ἦν ἐν αὐτῇ· καὶ τέλεος  
νοῦς καὶ ζωὴ τελεία.# |605$῏Ην τοίνυν οὐχ ὡς νοῦς εἷς, ἀλλὰ  
πᾶς καὶ πάντας τοὺς καθ’ ἕκαστα νοῦς ἔχων καὶ τοσοῦτος  
ὅσοι πάντες, καὶ πλείων·# |606$καὶ ἔζη οὐχ ὡς ψυχὴ μία, ἀλλ’  
ὡς πᾶσαι, καὶ πλείων, δύναμιν εἰς τὸ ποιεῖν ψυχὰς ἑκάστας  
ἔχων, καὶ ζῷον παντελὲς ἦν,# |607$οὐκ ἄνθρωπον ἐν αὐτῷ  
μόνον ἔχων· μόνον γὰρ ἄνθρωπος ἐνταῦθα ἦν.#  
@C[9]
|608$’Αλλ’ ἔστω, ϕήσει τις, τὰ τίμια τῶν ζῴων· πῶς  
αὖ τὰ εὐτελῆ καὶ τὰ ἄλογα ἦν;# |609$Τὸ εὐτελὲς δηλονότι τῷ  
ἀλόγῳ ἔχοντα, εἰ τῷ λογικῷ τὸ τίμιον·# |610$καὶ εἰ τῷ νοερῷ  
τὸ τίμιον, τῷ ἀνοήτῳ τὸ ἐναντίον.# |611$Καίτοι πῶς ἀνόητον ἢ  
ἄλογον ἐκείνου ὄντος ἐν ᾧ ἕκαστα ἢ ἐξ οὗ;# |612$Πρὸ δὴ τῶν  
περὶ ταῦτα καὶ πρὸς ταῦτα λεχθησομένων λάβωμεν, ὡς ὁ  
ἄνθρωπος ὁ ἐνταῦθα οὐ τοιοῦτός ἐστιν, οἷος ἐκεῖνος,# |613$ὥστε  
καὶ τὰ ἄλλα ζῷα οὐχ οἷα τὰ ἐνταῦθα κἀκεῖ, ἀλλὰ μειζόνως  
δεῖ ἐκεῖνα λαμβάνειν·# |614$εἶτα οὔτε τὸ λογικὸν ἐκεῖ· ὧδε γὰρ  
ἴσως λογικός, ἐκεῖ δὲ ὁ πρὸ τοῦ λογίζεσθαι.# |615$Διὰ τί οὖν  
ἐνταῦθα λογίζεται οὗτος, τὰ δ’ ἄλλα οὔ;# |616$῍Η διαϕόρου ὄντος  
ἐκεῖ τοῦ νοεῖν ἔν τε ἀνθρώπῳ καὶ τοῖς ἄλλοις ζῴοις, διάϕο- 
ρον καὶ τὸ λογίζεσθαι· ἔνι γάρ πως καὶ τοῖς ἄλλοις ζῴοις  
πολλὰ διανοίας ἔργα.# |617$Διὰ τί οὖν οὐκ ἐπίσης λογικά;# |618$Διὰ   
τί δὲ ἄνθρωποι πρὸς ἀλλήλους οὐκ ἐπίσης;# |619$Δεῖ δὲ ἐνθυ- 
μεῖσθαι, ὡς τὰς πολλὰς ζωὰς οἷον κινήσεις οὔσας καὶ τὰς  
πολλὰς νοήσεις οὐκ ἐχρῆν τὰς αὐτὰς εἶναι, ἀλλὰ καὶ ζωὰς  
διαϕόρους καὶ νοήσεις ὡσαύτως·# |620$τὰς δὲ διαϕοράς πως ϕω-  
τεινοτέρας καὶ ἐναργεστέρας, κατὰ τὸ ἐγγὺς δὲ τῶν πρώ- 
των πρώτας καὶ δευτέρας καὶ τρίτας.# |621$Διόπερ τῶν νοήσεων  
αἱ μὲν θεοί, αἱ δὲ δεύτερόν τι γένος, ἐν ᾧ τὸ λογικὸν ἐπί- 
κλην ἐνταῦθα, ἑξῆς δ’ ἀπὸ τούτων τὸ ἄλογον κληθέν.# |622$’Εκεῖ  
δὲ καὶ τὸ ἄλογον λεγόμενον λόγος ἦν, καὶ τὸ ἄνουν νοῦς ἦν,#  
|623$ἐπεὶ καὶ ὁ νοῶν ἵππον νοῦς ἐστι, καὶ ἡ νόησις ἵππου νοῦς  
ἦν.# |624$’Αλλ’ εἰ μὲν νόησις μόνον, ἄτοπον οὐδὲν τὴν νόησιν αὐ- 
τὴν νόησιν οὖσαν ἀνοήτου εἶναι·# |625$νῦν δ’ εἰ ταὐτὸν ἡ νόησις 
τῷ πράγματι, πῶς ἡ μὲν νόησις, ἀνόητον δὲ τὸ πρᾶγμα; 
οὕτω γὰρ ἂν νοῦς ἀνόητον ἑαυτὸν ποιοῖ.# |626$῍Η οὐκ ἀνό- 
ητον, ἀλλὰ νοῦς τοιόσδε· ζωὴ γὰρ τοιάδε.# |627$‘Ως γὰρ ἡτισ- 
οῦν ζωὴ οὐκ ἀπήλλακται τοῦ εἶναι ζωή, οὕτως οὐδὲ νοῦς  
τοιόσδε ἀπήλλακται τοῦ εἶναι νοῦς·# |628$ἐπεὶ οὐδὲ ὁ νοῦς ὁ κατὰ   
ὁτιοῦν ζῷον ἀπήλλακται αὖ τοῦ νοῦς εἶναι πάντων, οἷον  
καὶ ἀνθρώπου, εἴπερ ἕκαστον μέρος, ὅ τι ἂν λάβῃς, πάντα  
ἀλλ’ ἴσως ἄλλως.# |629$’Ενεργείᾳ μὲν γὰρ ἐκεῖνο, δύναται δὲ  
πάντα· λαμβάνομεν δὲ καθ’ ἕκαστον τὸ ἐνεργείᾳ· τὸ δ’  
ἐνεργείᾳ ἔσχατον, ὥστε τοῦδε τοῦ νοῦ τὸ ἔσχατον ἵππον  
εἶναι, καὶ ᾗ ἔληξε προϊὼν ἀεὶ εἰς ἐλάττω ζωήν, ἵππον εἶναι,  
ἄλλον δὲ κατωτέρω λῆξαι.# |630$’Εξελιττόμεναι γὰρ αἱ δυνάμεις  
καταλείπουσιν ἀεὶ εἰς τὸ ἄνω·# |631$προΐασι δέ τι ἀϕιεῖσαι καὶ  
ἐν τῷ ἀϕεῖναι δὲ ἄλλα ἄλλαι διὰ τὸ ἐνδεὲς τοῦ ζῴου   
τοῦ ϕανέντος ἐκ τοῦ ἐλλείποντος ἕτερον ἐξευροῦσαι προσ- 
θεῖναι·# |632$οἷον ἐπεὶ οὐκ ἔστιν ἔτι τὸ ἱκανὸν εἰς ζωήν, ἀν- 
εϕάνη ὄνυξ καὶ τὸ γαμψώνυχον ἢ τὸ καρχαρόδον ἢ κέρα- 
τος ϕύσις·# |633$ὥστε, ᾗ κατῆλθεν ὁ νοῦς, ταύτῃ πάλιν αὖ τῷ  
αὐτάρκει τῆς ϕύσεως ἀνακύψαι καὶ εὑρεῖν ἐν αὐτῷ τοῦ  
ἐλλείποντος κειμένην ἴασιν.#  
@C[10]
’Αλλὰ πῶς ἐκεῖ ἐνέλειπε; Τί γὰρ κέρατα ἐκεῖ πρὸς  
ἄμυναν; ῍Η πρὸς τὸ αὔταρκες ὡς ζῴου καὶ τὸ τέλεον. ‘Ως  
γὰρ ζῷον ἔδει τέλεον εἶναι, καὶ ὡς νοῦν δὲ τέλεον, καὶ  
ὡς ζωὴν δὲ τέλεον· ὥστε, εἰ μὴ τοῦτο, ἀλλὰ τοῦτο. Καὶ ἡ  
|634$διαϕορὰ τῷ ἄλλο ἀντὶ ἄλλου, ἵνα ἐκ πάντων μὲν τὸ τελειό- 
τατον ζῷον καὶ ὁ τέλειος νοῦς καὶ ἡ τελειοτάτη ζωή,  
ἕκαστον δὲ ὡς ἕκαστον τέλειον.# |635$Καὶ μήν, εἰ ἐκ πολλῶν,  
δεῖ εἶναι αὖ ἕν· ἢ οὐχ οἷόν τε ἐκ πολλῶν μὲν εἶναι, τῶν  
αὐτῶν δὲ πάντων· ἢ αὔταρκες ἦν ἂν ἕν.# |636$Δεῖ τοίνυν ἐξ ἑτέ- 
ρων ἀεὶ κατ’ εἶδος, ὥσπερ καὶ πᾶν σύνθετον, καὶ σῳζομέ- 
νων ἑκάστων, οἷαι καὶ αἱ μορϕαὶ καὶ οἱ λόγοι.# |637$Αἵ τε γὰρ  
μορϕαί, οἷον ἀνθρώπου, ἐξ ὅσων διαϕορῶν, καίτοι τὸ ἐπὶ  
πᾶσιν ἕν. Καὶ βελτίω καὶ χείρω ἀλλήλων, ὀϕθαλμὸς καὶ  
δάκτυλος, ἀλλ’ ἑνός· καὶ οὐ χεῖρον τὸ πᾶν, ἀλλ’ ὅτι οὕτω,  
βέλτιον· καὶ ὁ λόγος δὲ ζῷον καὶ ἄλλο τι, ὃ μὴ ταὐτὸν
τῷ "ζῷον".# |638$Καὶ ἀρετὴ δὲ τὸ κοινὸν καὶ τὸ ἴδιον καὶ τὸ  
ὅλον καλὸν ἀδιαϕόρου τοῦ κοινοῦ ὄντος.#  
@C[11]
|639$Λέγεται δὲ οὐδ’ ὁ οὐρανός - καὶ πολλὰ δὲ ϕαίνεται -  
οὐκ ἀτιμάσαι τὴν τῶν ζῴων πάντων ϕύσιν, ἐπεὶ καὶ τόδε  
τὸ πᾶν πάντα ἔχει.# |640$Πόθεν οὖν ἔχει; Πάντα οὖν ἔχει ὅσα   
ἐνταῦθα τἀκεῖ; ῍Η ὅσα λόγῳ πεποίηται καὶ κατ’ εἶδος.#  
|641$’Αλλ’ ὅταν πῦρ ἔχῃ, καὶ ὕδωρ ἔχει, ἔχει δὲ πάντως καὶ  
ϕυτά.# |642$Πῶς οὖν τὰ ϕυτὰ ἐκεῖ;# |643$Καὶ πῶς πῦρ ζῇ; Καὶ πῶς  
γῆ;# |644$῍Η γὰρ ζῇ ἢ οἷον νεκρὰ ἔσται ἐκεῖ, ὥστε μὴ πᾶν τὸ  
ἐκεῖ ζῆν.# |645$Καὶ τί ὅλως ἐστὶν ἐκεῖ καὶ ταῦτα;# |646$Τὰ μὲν οὖν  
ϕυτὰ δύναιτ’ ἂν τῷ λόγῳ συναρμόσαι· ἐπεὶ καὶ τὸ τῇδε
ϕυτὸν λόγος ἐστὶν ἐν ζωῇ κείμενος.# |647$Εἰ δὴ ὁ ἔνυλος λόγος ὁ
τοῦ ϕυτοῦ, καθ’ ὃν τὸ ϕυτόν ἐστι, ζωή τις ἐστὶ τοιάδε καὶ  
ψυχή τις,# |648$καὶ ὁ λόγος ἕν τι, ἤτοι τὸ πρῶτον ϕυτόν ἐστιν  
οὗτος ἢ οὔ, ἀλλὰ πρὸ αὐτοῦ ϕυτὸν τὸ πρῶτον, ἀϕ’ οὗ καὶ  
τοῦτο.# |649$Καὶ γὰρ ἐκεῖνο ἕν, ταῦτα δὲ πολλὰ καὶ ἀϕ’ ἑνὸς ἐξ  
ἀνάγκης.# |650$Εἰ δὴ τοῦτο, δεῖ πολὺ πρότερον ἐκεῖνο ζῆν καὶ  
αὐτὸ τοῦτο ϕυτὸν εἶναι, ἀπ’ ἐκείνου δὲ ταῦτα δευτέρως  
καὶ τρίτως καὶ κατ’ ἴχνος ἐκείνου ζῆν.# |651$Γῆ δὲ πῶς; Καὶ  
τί τὸ γῇ εἶναι; Καὶ τίς ἡ ἐκεῖ γῆ τὸ ζῆν ἔχουσα; ῍Η πρό- 
τερον τίς αὕτη; Τοῦτο δ’ ἐστὶ τί τὸ εἶναι ταύτῃ;# |652$Δεῖ δὴ  
μορϕήν τινα εἶναι καὶ ἐνταῦθα καὶ λόγον.# |653$’Εκεῖ μὲν οὖν ἐπὶ  
τοῦ ϕυτοῦ ἔζη καὶ ὁ τῇδε αὐτοῦ λόγος. ῏Αρ’ οὖν καὶ ἐν  
τῇδε τῇ γῇ; ῍Η εἰ λάβοιμεν τὰ μάλιστα γήινα γεννώμενα  
καὶ πλαττόμενα ἐν αὐτῇ, εὕροιμεν ἂν καὶ ἐνταῦθα τὴν γῆς  
ϕύσιν. Λίθων τοίνυν αὐξήσεις τε καὶ πλάσεις καὶ ὀρῶν  
ἀναϕυομένων ἔνδον μορϕώσεις πάντως που λόγου ἐμψύχου  
δημιουργοῦντος ἔνδοθεν καὶ εἰδοποιοῦντος χρὴ νομίζειν
γίνεσθαι·# |654$καὶ τοῦτο εἶναι τὸ εἶδος τῆς γῆς τὸ ποιοῦν, ὥσ-
περ ἐν τοῖς δένδροις τὴν λεγομένην ϕύσιν, τῷ δὲ ξύλῳ τοῦ  
 δένδρου ἀνάλογον τὴν λεγομένην εἶναι γῆν, καὶ ἀποτμη-
θέντα τὸν λίθον οὕτως ἔχειν, ὡς εἰ ἐκ τοῦ δένδρου τι κοπείη,  
μὴ παθόντος δὲ τούτου, ἀλλ’ ἔτι συνηρτημένου, ὡς τὸ μὴ   
κοπὲν ἐκ τοῦ ζῶντος ϕυτοῦ.# |655$Τὴν <δὴ> δημιουργοῦσαν ἐγ- 
καθημένην τῇ γῇ ϕύσιν ζωὴν ἐν λόγῳ ἀνευρόντες πιστοί- 
μεθα ἂν τὸ ἐντεῦθεν ῥᾳδίως τὴν ἐκεῖ γῆν πολὺ πρότερον  
ζῶσαν εἶναι καὶ ζωὴν ἔλλογον γῆς, αὐτογῆν καὶ πρώτως  
γῆν, ἀϕ’ ἧς καὶ ἡ ἐνταῦθα γῆ.# |656$Εἰ δὲ καὶ τὸ πῦρ λόγος τις  
ἐν ὕλῃ ἐστὶ καὶ τὰ ἄλλα τὰ τοιαῦτα# |657$καὶ οὐκ ἐκ τοῦ αὐτο- 
μάτου πῦρ - πόθεν γάρ; οὐ γὰρ ἐκ παρατρίψεως, ὡς ἄν  
τις οἰηθείη·# |658$ἤδη γὰρ ὄντος ἐν τῷ παντὶ πυρὸς ἡ παράτριψις  
ἐχόντων τῶν παρατριβομένων σωμάτων·# |659$οὐδὲ γὰρ ἡ ὕλη  
οὕτως δυνάμει, ὥστε παρ’ αὐτῆς# - |660$εἰ δὴ κατὰ λόγον δεῖ  
τὸ ποιοῦν εἶναι ὡς μορϕοῦν, τί ἂν εἴη; ἢ ψυχὴ ποιεῖν  
πῦρ δυναμένη·# |661$τοῦτο δ’ ἐστὶ ζωὴ καὶ λόγος, ἓν καὶ ταὐτὸ  
ἄμϕω.# |662$Διὸ καὶ Πλάτων ἐν ἑκάστῳ τούτων ψυχήν ϕησιν  
εἶναι οὐκ ἄλλως ἢ ὡς ποιοῦσαν τοῦτο δὴ τὸ αἰσθητὸν πῦρ.#  
|663$῎Εστιν οὖν καὶ τὸ ἐνταῦθα ποιοῦν πῦρ ζωή τις πυρίνη,  
ἀληθέστερον πῦρ.# |664$Τὸ ἄρα ἐπέκεινα πῦρ μᾶλλον ὂν πῦρ μᾶλ- 
λον ἂν εἴη ἐν ζωῇ· ζῇ ἄρα καὶ αὐτὸ τὸ πῦρ.# |665$‘Ο δ’ αὐτὸς  
λόγος καὶ ἐπὶ τῶν ἄλλων, ὕδατός τε καὶ ἀέρος.# |666$’Αλλὰ διὰ  
τί οὐκ ἔμψυχα καὶ ταῦτα ὥσπερ ἡ γῆ; ῞Οτι μὲν οὖν καὶ  
ταῦτα ἐν ζῴῳ τῷ παντί, δῆλόν που, καὶ ὅτι μέρη ζῴου· οὐ  
ϕαίνεται δὲ ζωὴ ἐν αὐτοῖς, ὥσπερ οὐδ’ ἐπὶ τῆς γῆς· συλ- 
λογίζεσθαι δὲ ἦν κἀκεῖ καὶ ἐκ τῶν γινομένων ἐν αὐτῇ· ἀλλὰ  
γίνεται καὶ ἐν πυρὶ ζῷα, καὶ ἐν ὕδατι δὲ ϕανερώτερον· καὶ  
ἀέρινοι δὲ ζῴων συστάσεις.# |667$Γινόμενον δὲ τὸ πῦρ ἕκαστον  
καὶ ταχὺ σβεννύμενον τὴν ἐν τῷ ὅλῳ ψυχὴν παρέρχεται  
εἴς τε ὄγκον οὐ γεγένηται μένον, ἵν’ ἔδειξε τὴν ἐν αὐτῷ   
ψυχήν· ἀήρ τε καὶ ὕδωρ ὡσαύτως· ἐπεί, εἰ παγείη πως  
κατὰ ϕύσιν, δείξειεν ἄν· ἀλλ’ ὅτι ἔδει εἶναι κεχυμένα, ἣν  
ἔχει οὐ δείκνυσι.# |668$Καὶ κινδυνεύει ὅμοιον εἶναι οἷον τὸ ἐπὶ  
τῶν ὑγρῶν τῶν ἐν ἡμῖν, οἷον αἵματος· ἡ μὲν γὰρ σὰρξ  
ἔχειν δοκεῖ καὶ ὅ τι ἂν σὰρξ γένηται ἐκ τοῦ αἵματος, τὸ  
δ’ αἷμα αἴσθησιν οὐ παρεχόμενον ἔχειν οὐ δοκεῖ# - καίτοι  
ἀνάγκη ἐνεῖναι καὶ ἐν αὐτῷ - ἐπεὶ καὶ οὐδέν ἐστι βίαιον  
γινόμενον περὶ αὐτό. ’Αλλ’ ἕτοιμόν ἐστι διεστάναι τῆς ἐν- 
υπαρχούσης ψυχῆς, οἷον καὶ ἐπὶ τῶν στοιχείων τῶν τριῶν   
δεῖ νομίζειν εἶναι· ἐπεὶ καὶ ὅσα ἐξ ἀέρος συστάντος μᾶλ- 
λον ζῷα, ἔχει τὸ μὴ αἰσθάνεσθαι εἰς τὸ παθεῖν. ῞Ωσπερ  
δὲ ὁ ἀὴρ τὸ ϕῶς ἀτενὲς ὂν καὶ μένον, ἕως μένει, αὐτὸς  
παρέρχεται, τοῦτον τὸν τρόπον πάρεισι καὶ τὴν ψυχὴν
αὐτοῦ κύκλῳ καὶ οὐ πάρεισι· καὶ τὰ ἄλλα ὡσαύτως.  
@C[12]
|669$’Αλλὰ πάλιν ὧδε λέγωμεν· ἐπεὶ γάρ ϕαμεν πρὸς οἷον 
παράδειγμα ἐκείνου τόδε τὸ πᾶν εἶναι,# |670$δεῖ κἀκεῖ πρότερον 
τὸ πᾶν ζῷον εἶναι καί, εἰ παντελὲς τὸ εἶναι αὐτῷ,  
πάντα εἶναι.# |671$Καὶ οὐρανὸν δὴ ἐκεῖ ζῷον εἶναι, καὶ οὐκ ἔρη- 
μον τοίνυν ἄστρων τῶν ἐνταῦθα τοῦτο λεγομένων οὐρανόν,  
καὶ τὸ οὐρανῷ εἶναι τοῦτο.# |672$῎Εστι δ’ ἐκεῖ δηλονότι καὶ γῆ οὐκ  
ἔρημος, ἀλλὰ πολὺ μᾶλλον ἐζωωμένη, καὶ ἔστιν ἐν αὐτῇ 
ζῷα ξύμπαντα, ὅσα πεζὰ καὶ χερσαῖα λέγεται ἐνταῦθα, 
καὶ ϕυτὰ δηλονότι ἐν τῷ ζῆν ἱδρυμένα·# |673$καὶ θάλασσα 
δέ ἐστιν ἐκεῖ, καὶ πᾶν ὕδωρ ἐν ῥοῇ καὶ ζωῇ μενούσῃ, 
καὶ τὰ ἐν ὕδατι ζῷα πάντα,# |674$ἀέρος τε ϕύσις τοῦ ἐκεῖ  
παντὸς μοῖρα, καὶ ζῷα ἀέρια ἐν αὐτῷ ἀνάλογον αὐτῷ   
τῷ ἀέρι.# |675$Τὰ γὰρ ἐν ζῶντι πῶς ἂν οὐ ζῶντα, ὅπου δὴ καὶ  
ἐνταῦθα; Πῶς οὖν οὐ πᾶν ζῷον ἐξ ἀνάγκης ἐκεῖ;# |676$‘Ως γὰρ  
ἕκαστον τῶν μεγάλων μερῶν ἐστιν, ἐξ ἀνάγκης οὕτως
ἔχει καὶ ἡ τῶν ζῴων ἐν αὐτοῖς ϕύσις. ῞Οπως οὖν ἔχει καὶ  
ἔστιν ἐκεῖ οὐρανός, οὕτω καὶ ἔχει καὶ ἔστιν ἐκεῖ τὰ ἐν  
οὐρανῷ ζῷα πάντα, καὶ οὐκ ἔστι μὴ εἶναι· ἢ οὐδ’ ἐκεῖνα  
ἔσται.# |677$‘Ο οὖν ζητῶν πόθεν ζῷα, ζητεῖ πόθεν οὐρανὸς ἐκεῖ·  
τοῦτο δ’ ἐστὶ ζητεῖν πόθεν ζῷον, τοῦτο δὲ ταὐτὸν πόθεν 
ζωὴ καὶ ζωὴ πᾶσα καὶ ψυχὴ πᾶσα καὶ νοῦς ὁ ξύμπας,  
μηδεμιᾶς ἐκεῖ πενίας μηδ’ ἀπορίας οὔσης, ἀλλὰ πάντων  
ζωῆς πεπληρωμένων καὶ οἷον ζεόντων.# |678$῎Εστι δ’ αὐτῶν ἡ  
οἷον ῥοὴ ἐκ μιᾶς πηγῆς, οὐχ οἷον ἑνός τινος πνεύματος ἢ  
θερμότητος μιᾶς, ἀλλὰ οἷον εἴ τις ἦν ποιότης μία πάσας ἐν  
αὐτῇ ἔχουσα καὶ σῴζουσα τὰς ποιότητας, γλυκύτητος μετὰ  
εὐωδίας, καὶ ὁμοῦ οἰνώδης ποιότης καὶ χυλῶν ἁπάντων  
δυνάμεις καὶ χρωμάτων ὄψεις καὶ ὅσα ἁϕαὶ γινώσκουσιν·  
ἔστωσαν δὲ καὶ ὅσα ἀκοαὶ ἀκούουσι, πάντα μέλη καὶ ῥυθ- 
μὸς πᾶς.#  
@C[13]
|679$῎Εστι γὰρ οὔτε νοῦς ἁπλοῦν, οὔτε ἡ ἐξ αὐτοῦ ψυχή,  
ἀλλὰ ποικίλα πάντα ὅσῳ ἁπλᾶ, τοῦτο δὲ ὅσῳ μὴ σύνθετα  
καὶ ὅσῳ ἀρχαὶ καὶ ὅσῳ ἐνέργειαι.# |680$Τοῦ μὲν γὰρ ἐσχάτου ἡ  
ἐνέργεια ὡς ἂν λήγουσα ἁπλῆ, τοῦ δὲ πρώτου πᾶσαι·# |681$νοῦς  
τε κινούμενος κινεῖται μὲν ὡσαύτως καὶ κατὰ ταὐτὰ καὶ  
ὅμοια ἀεί, οὐ μέντοι ταὐτὸν καὶ ἕν τι ἐν μέρει, ἀλλὰ πάντα·  
ἐπεὶ καὶ τὸ ἐν μέρει αὖ οὐχ ἕν, ἀλλὰ καὶ τοῦτο ἄπειρον  
διαιρούμενον.# |682$’Απὸ τίνος δέ ϕαμεν ἂν καὶ πάντως ἐπὶ τί  
ὡς ἔσχατον;# |683$Τὸ δὲ μεταξὺ πᾶν ἆρα ὥσπερ γραμμή, ἢ ὥσπερ   
ἕτερον σῶμα ὁμοιομερές τι καὶ ἀποίκιλον; ’Αλλὰ τί τὸ  
σεμνόν;# |684$Εἰ γὰρ μηδεμίαν ἔχει ἐξαλλαγὴν μηδέ τις ἐξεγεί- 
ρει αὐτὸ εἰς τὸ ζῆν ἑτερότης, οὐδ’ ἂν ἐνέργεια εἴη· οὐδὲν  
γὰρ ἂν ἡ τοιαύτη κατάστασις μὴ ἐνεργείας διαϕέροι.# |685$Κἂν  
κίνησις δὲ ᾖ τοιαύτη, οὐ πανταχῶς, μοναχῶς δ’ ἂν εἴη  
ζωή· δεῖ δὲ πάντα ζῆν καὶ πανταχόθεν καὶ οὐδὲν μὴ
ζῆν.# |685.1$’Επὶ πάντα οὖν κινεῖσθαι δεῖ, μᾶλλον δὲ κεκινῆσθαι.
‘Απλοῦν δὴ εἰ κινοῖτο, ἐκεῖνο μόνον ἔχει· καὶ ἢ αὐτὸ καὶ οὐ  
προὔβη εἰς οὐδέν, ἢ εἰ προὔβη, ἄλλο μένον· ὥστε δύο· καὶ  
εἰ ταὐτὸν τοῦτο ἐκείνῳ, μένει ἓν καὶ οὐ προελήλυθεν, εἰ δ’  
ἕτερον, προῆλθε μετὰ ἑτερότητος καὶ ἐποίησεν ἐκ ταὐτοῦ  
τινος καὶ ἑτέρου τρίτον ἕν. Γενόμενον δὴ ἐκ ταὐτοῦ καὶ  
ἑτέρου τὸ γενόμενον ϕύσιν ἔχει ταὐτὸν καὶ ἕτερον εἶναι·  
ἕτερον δὲ οὐ τί, ἀλλὰ πᾶν ἕτερον· καὶ γὰρ τὸ ταὐτὸν αὐτοῦ  
πᾶν. Πᾶν δὲ ταὐτὸν ὂν καὶ πᾶν ἕτερον οὐκ ἔστιν ὅ τι ἀπο- 
λείπει τῶν ἑτέρων. Φύσιν ἄρα ἔχει ἐπὶ πᾶν ἑτεροιοῦσθαι.  
Εἰ μὲν οὖν ἔστι πρὸ αὐτοῦ τὰ ἕτερα πάντα, ἤδη πάσχοι ἂν  
ὑπ’ αὐτῶν· εἰ δὲ μὴ ἔστιν, οὗτος τὰ πάντα ἐγέννα, μᾶλλον  
δὲ τὰ πάντα ἦν.# |686$Οὐκ ἔστιν ἄρα τὰ ὄντα εἶναι μὴ νοῦ ἐνερ- 
γήσαντος, ἐνεργήσαντος δὲ ἀεὶ ἄλλο μετ’ ἄλλο καὶ οἷον  
πλανηθέντος πᾶσαν πλάνην καὶ ἐν αὐτῷ πλανηθέντος, οἷα  
νοῦς ἐν αὐτῷ ὁ ἀληθινὸς πέϕυκε πλανᾶσθαι· πέϕυκε δ’  
ἐν οὐσίαις πλανᾶσθαι συνθεουσῶν τῶν οὐσιῶν ταῖς αὐτοῦ  
πλάναις. Πανταχοῦ δ’ αὐτός ἐστι· μένουσαν οὖν ἔχει τὴν  
πλάνην.# |687$‘Η δὲ πλάνη αὐτῷ ἐν τῷ τῆς ἀληθείας πεδίῳ,  
οὗ οὐκ ἐκβαίνει.# |688$῎Εχει δὲ καταλαβὼν πᾶν καὶ αὐτῷ ποιήσας   
εἰς τὸ κινεῖσθαι οἷον τόπον, καὶ ὁ τόπος ὁ αὐτὸς τῷ οὗ  
τόπος. Ποικίλον δέ ἐστι τὸ πεδίον τοῦτο, ἵνα καὶ διεξίοι· εἰ  
δὲ μὴ κατὰ πᾶν καὶ ἀεὶ ποικίλον, καθόσον μὴ ποικίλον,  
ἕστηκεν.# |689$Εἰ δ’ ἕστηκεν, οὐ νοεῖ· ὥστε καί, εἰ ἔστη, οὐ  
νενόηκεν· εἰ δὲ τοῦτο, οὐδ’ ἔστιν.# |690$῎Εστιν οὖν νόησις· ἡ δὲ  
κίνησις πᾶσα πληροῦσα οὐσίαν πᾶσαν,# |691$καὶ ἡ πᾶσα οὐσία  
νόησις πᾶσα ζωὴν περιλαβοῦσα πᾶσαν, καὶ μετ’ ἄλλο ἀεὶ  
ἄλλο, καὶ ὅ τι αὐτοῦ ταὐτόν, καὶ ἄλλο, καὶ διαιροῦντι ἀεὶ τὸ  
ἄλλο ἀναϕαίνεται.# |692$Πᾶσα δὲ διὰ ζωῆς ἡ πορεία καὶ διὰ  
ζῴων πᾶσα,# |693$ὥσπερ καὶ τῷ διὰ γῆς ἰόντι πάντα, ἃ διέξεισι,  
γῆ, κἂν διαϕορὰς ἔχῃ ἡ γῆ.# |694$Καὶ ἐκεῖ ἡ μὲν ζωή, δι’ ἧς, ἡ  
αὐτή, ὅτι δὲ ἀεὶ ἄλλη, οὐχ ἡ αὐτή.# |695$’Αεὶ δ’ ἔχων τὴν αὐτὴν  
διὰ τῶν οὐκ αὐτῶν διέξοδον, ὅτι μὴ ἀμείβει, ἀλλὰ σύνεστι  
τοῖς ἄλλοις τὸ ὡσαύτως καὶ κατὰ ταὐτά·# |696$ἐὰν γὰρ μὴ περὶ  
τὰ ἄλλα τὰ ὡσαύτως καὶ κατὰ τὰ αὐτά, ἀργεῖ πάντη καὶ  
τὸ ἐνεργείᾳ καὶ ἡ ἐνέργεια οὐδαμοῦ.# |697$῎Εστι δὲ καὶ τὰ ἄλλα  
αὐτός, ὥστε πᾶς αὐτός. Καὶ εἴπερ αὐτός, πᾶς, εἰ δὲ μή,  
οὐκ αὐτός.# |698$Εἰ δὲ πᾶς αὐτὸς καὶ πᾶς, ὅτι τὰ πάντα, καὶ  
οὐδέν ἐστιν, ὅ τι μὴ συντελεῖ εἰς τὰ πάντα, οὐδέν ἐστιν  
αὐτοῦ, ὅ τι μὴ ἄλλο, ἵνα ἄλλο ὂν καὶ τοῦτο συντελῇ.# |699$Εἰ γὰρ  
μὴ ἄλλο, ἀλλὰ ἄλλῳ ταὐτόν, ἐλαττώσει αὐτοῦ τὴν οὐσίαν  
ἰδίαν οὐ παρεχόμενον εἰς συντέλειαν αὐτοῦ ϕύσιν.#  
@C[14]
|700$῎Εστι δὲ καὶ παραδείγμασι νοεροῖς χρώμενον εἰδέ- 
ναι οἷόν ἐστι νοῦς, ὡς οὐκ ἀνέχεται οἷον κατὰ μονάδα μὴ  
ἄλλος εἶναι.# |701$Τίνα γὰρ καὶ βούλει εἰς παράδειγμα λαβεῖν   
λόγον εἴτε ϕυτοῦ εἴτε ζῴου;# |702$Εἰ γὰρ ἕν τι καὶ μὴ ἓν  
τοῦτο ποικίλον, οὔτ’ ἂν λόγος εἴη, τό τε γενόμενον ὕλη  
ἂν εἴη τοῦ λόγου μὴ πάντα γενομένου εἰς τὸ πανταχοῦ  
τῆς ὕλης ἐμπεσόντα μηδὲν αὐτῆς ἐᾶσαι τὸ αὐτὸ εἶναι.#  
|703$Οἷον πρόσωπον οὐκ ὄγκος εἷς, ἀλλὰ καὶ ῥῖνες καὶ ὀϕθαλ- 
μοί·# |704$καὶ ἡ ῥὶς οὐχὶ οὖσα ἕν, ἀλλ’ ἕτερον, τὸ δ’ ἕτερον αὖ  
πάλιν αὐτῆς, εἰ ἔμελλε ῥὶς εἶναι· ἓν γάρ τι ἁπλῶς οὖσα  
ὄγκος ἂν ἦν μόνον.# |705$Καὶ τὸ ἄπειρον οὕτως ἐν νῷ, ὅτι ἂν ὡς ἓν  
πολλά, οὐχ ὡς ὄγκος εἷς, ἀλλ’ ὡς λόγος πολὺς ἐν αὐτῷ,# |706$ἐν  
ἑνὶ σχήματι νοῦ οἷον περιγραϕῇ ἔχων περιγραϕὰς ἐντὸς  
καὶ σχηματισμοὺς αὖ ἐντὸς καὶ δυνάμεις καὶ νοήσεις# |707$καὶ  
τὴν διαίρεσιν μὴ κατ’ εὐθύ, ἀλλ’ εἰς τὸ ἐντὸς ἀεί,# |708$οἷον  
τοῦ παντὸς ζῴου ἐμπεριεχομένας ζῴων ϕύσεις, καὶ πάλιν  
αὖ ἄλλας ἐπὶ τὰ μικρότερα τῶν ζῴων καὶ εἰς τὰς ἐλάττους  
δυνάμεις, ὅπου στήσεται εἰς εἶδος ἄτομον.# |709$‘Η δὲ διαίρεσις  
ἔγκειται οὐ συγκεχυμένων, καίτοι εἰς ἓν ὄντων, ἀλλ’ ἔστιν  
ἡ λεγομένη ἐν τῷ παντὶ ϕιλία τοῦτο, οὐχ ἡ ἐν τῷδε τῷ  
παντί· μιμεῖται γὰρ αὕτη ἐκ διεστηκότων οὖσα ϕίλη·# |710$ἡ δὲ  
ἀληθὴς πάντα ἓν εἶναι καὶ μήποτε διακριθῆναι.# |711$Διακρίνε- 
σθαι δέ ϕησι τὸ ἐν τῷδε τῷ οὐρανῷ.#  
@C[15]
Ταύτην οὖν τὴν ζωὴν τὴν πολλὴν καὶ πᾶσαν καὶ  
πρώτην καὶ μίαν τίς ἰδὼν οὐκ ἐν ταύτῃ εἶναι ἀσπάζεται  
τὴν ἄλλην πᾶσαν ἀτιμάσας; Σκότος γὰρ αἱ ἄλλαι αἱ κάτω  
καὶ σμικραὶ καὶ ἀμυδραὶ καὶ ἀτελεῖς καὶ οὐ καθαραὶ καὶ  
τὰς καθαρὰς μολύνουσαι. Κἂν εἰς αὐτὰς ἴδῃς, οὐκέτι τὰς   
καθαρὰς οὔτε ὁρᾷς οὔτε ζῇς ἐκείνας τὰς πάσας ὁμοῦ, ἐν  
αἷς οὐδέν ἐστιν ὅ τι μὴ ζῇ καὶ καθαρῶς ζῇ κακὸν οὐδὲν  
ἔχον. Τὰ γὰρ κακὰ ἐνταῦθα, ὅτι ἴχνος ζωῆς καὶ νοῦ  
ἴχνος· ἐκεῖ δὲ τὸ ἀρχέτυπον τὸ ἀγαθοειδές ϕησιν, ὅτι  
ἐν τοῖς εἴδεσι τὸ ἀγαθὸν ἔχει. Τὸ μὲν γάρ ἐστιν ἀγα- 
θόν, ὁ δὲ ἀγαθός ἐστιν ἐν τῷ θεωρεῖν τὸ ζῆν ἔχων·  
θεωρεῖ δὲ ἀγαθοειδῆ ὄντα τὰ θεωρούμενα καὶ αὐτά, ἃ  
ἐκτήσατο, ὅτε ἐθεώρει τὴν τοῦ ἀγαθοῦ ϕύσιν. ῏Ηλθε δὲ  
εἰς αὐτὸν οὐχ ὡς ἐκεῖ ἦν, ἀλλ’ ὡς αὐτὸς ἔσχεν. ’Αρχὴ γὰρ  
ἐκεῖνος καὶ ἐξ ἐκείνου ἐν τούτῳ καὶ οὗτος ὁ ποιήσας  
ταῦτα ἐξ ἐκείνου. Οὐ γὰρ ἦν θέμις βλέποντα εἰς ἐκεῖνον  
μηδὲν νοεῖν οὐδ’ αὖ τὰ ἐν ἐκείνῳ· οὐ γὰρ ἂν αὐτὸς ἐγέννα.  
Δύναμιν οὖν εἰς τὸ γεννᾶν εἶχε παρ’ ἐκείνου καὶ τῶν  
αὐτοῦ πληροῦσθαι γεννημάτων διδόντος ἐκείνου ἃ μὴ  
εἶχεν αὐτός. ’Αλλ’ ἐξ ἑνὸς αὐτοῦ πολλὰ τούτῳ· ἣν γὰρ  
ἐκομίζετο δύναμιν ἀδυνατῶν ἔχειν συνέθραυε καὶ πολλὰ  
ἐποίησε τὴν μίαν, ἵν’ οὕτω δύναιτο κατὰ μέρος ϕέρειν.  
῞Ο τι οὖν ἐγέννα, ἀγαθοῦ ἐκ δυνάμεως ἦν καὶ ἀγαθοειδὲς  
ἦν, καὶ αὐτὸς ἀγαθὸς ἐξ ἀγαθοειδῶν, ἀγαθὸν ποικίλον. Διὸ  
καὶ εἴ τις αὐτὸν ἀπεικάζει σϕαίρᾳ ζώσῃ ποικίλῃ, εἴτε  
παμπρόσωπόν τι χρῆμα λάμπον ζῶσι προσώποις εἴτε  
ψυχὰς τὰς καθαρὰς πάσας εἰς τὸ αὐτὸ συνδραμούσας ϕαν- 
τάζοιτο οὐκ ἐνδεεῖς, ἀλλὰ πάντα τὰ αὐτῶν ἐχούσας, καὶ  
νοῦν τὸν πάντα ἐπ’ ἄκραις αὐταῖς ἱδρυμένον, ὡς ϕέγγει  
νοερῷ καταλάμπεσθαι τὸν τόπον - ϕανταζόμενος μὲν  
οὕτως ἔξω πως ἄλλος ὢν ὁρῴη ἄλλον· δεῖ δὲ ἑαυτὸν  
ἐκεῖνο γενόμενον τὴν θέαν ἑαυτὸν ποιήσασθαι.    
@C[16]
Χρὴ δὲ μηδ’ ἀεὶ ἐν τῷ πολλῷ τούτῳ καλῷ μένειν,  
μεταβαίνειν δ’ ἔτι πρὸς τὸ ἄνω ἀίξαντα, ἀϕέντα καὶ τοῦτο,  
οὐκ ἐκ τούτου τοῦ οὐρανοῦ, ἀλλ’ ἐξ ἐκείνου, θαυμάσαντα  
τίς ὁ γεννήσας καὶ ὅπως. ῞Εκαστον μὲν οὖν εἶδος, ἕκαστον  
καὶ ἴδιος οἷον τύπος· ἀγαθοειδὲς δὲ ὂν κοινὸν τὸ ἐπιθέον  
ἐπὶ πᾶσι πάντα ἔχει. ῎Εχει μὲν οὖν καὶ τὸ ὂν ἐπὶ πᾶσιν,  
ἔχει δὲ καὶ τὸ ζῷον ἕκαστον ζωῆς κοινῆς ἐπὶ πᾶσιν ὑπαρ- 
χούσης, τάχα δ’ ἂν καὶ ἄλλα. ’Αλλὰ καθ’ ὅσον ἀγαθὰ καὶ δι’  
ὅτι ἀγαθά, τί ἂν εἴη; Πρὸς δὴ τὴν τοιαύτην σκέψιν τάχ’ ἂν  
εἴη προὔργου ἄρξασθαι ἐντεῦθεν. ῏Αρα, ὅτε ἑώρα πρὸς τὸ  
ἀγαθόν, ἐνόει ὡς πολλὰ τὸ ἓν ἐκεῖνο καὶ ἓν ὂν αὐτὸς  
ἐνόει αὐτὸν πολλά, μερίζων αὐτὸν παρ’ αὐτῷ τῷ νοεῖν μὴ  
ὅλον ὁμοῦ δύνασθαι; ’Αλλ’ οὔπω νοῦς ἦν ἐκεῖνο βλέπων,  
ἀλλ’ ἔβλεπεν ἀνοήτως. ῍Η ϕατέον ὡς οὐδὲ ἑώρα πώποτε,  
ἀλλ’ ἔζη μὲν πρὸς αὐτὸ καὶ ἀνήρτητο αὐτοῦ καὶ ἐπέ- 
στραπτο πρὸς αὐτό, ἡ δὴ κίνησις αὕτη πληρωθεῖσα τῷ  
ἐκεῖ κινεῖσθαι καὶ περὶ ἐκεῖνο ἐπλήρωσεν αὐτὸ καὶ  
οὐκέτι κίνησις ἦν μόνον, ἀλλὰ κίνησις διακορὴς καὶ  
πλήρης· ἑξῆς δὲ πάντα ἐγένετο καὶ ἔγνω τοῦτο ἐν συν- 
αισθήσει αὐτοῦ καὶ νοῦς ἤδη ἦν, πληρωθεὶς μέν, ἵν’ ἔχῃ,  
ὃ ὄψεται, βλέπων δὲ αὐτὰ μετὰ ϕωτὸς παρὰ τοῦ δόντος  
ἐκεῖνα καὶ τοῦτο κομιζόμενος. Διὰ τοῦτο οὐ μόνον  
λέγεται τῆς οὐσίας, ἀλλὰ καὶ τοῦ ὁρᾶσθαι αὐτὴν αἴτιος  
ἐκεῖνος εἶναι. ῞Ωσπερ δὲ ὁ ἥλιος τοῦ ὁρᾶσθαι τοῖς   
αἰσθητοῖς καὶ τοῦ γίνεσθαι αἴτιος ὢν αἴτιός πως καὶ  
τῆς ὄψεώς ἐστιν - οὔκουν οὔτε ὄψις οὔτε τὰ γινόμενα  
- οὕτως καὶ ἡ τοῦ ἀγαθοῦ ϕύσις αἰτία οὐσίας καὶ  
νοῦ οὖσα καὶ ϕῶς κατὰ τὸ ἀνάλογον τοῖς ἐκεῖ ὁρατοῖς καὶ  
τῷ ὁρῶντι οὔτε τὰ ὄντα οὔτε νοῦς ἐστιν, ἀλλὰ αἴτιος  
τούτων καὶ νοεῖσθαι ϕωτὶ τῷ ἑαυτοῦ εἰς τὰ
ὄντα καὶ εἰς τὸν νοῦν παρέχων. Πληρούμενος μὲν οὖν
ἐγίνετο, πληρωθεὶς δὲ ἦν, καὶ ὁμοῦ ἀπετελέσθη καὶ ἑώρα.
’Αρχὴ δὲ αὐτοῦ ἐκεῖνο τὸ πρὶν πληρωθῆναι ἦν· ἑτέρα
δὲ ἀρχὴ οἱονεὶ ἔξωθεν ἡ πληροῦσα ἦν, ἀϕ’ ἧς οἷον ἐτυ-
ποῦτο πληρούμενος.  
@C[17]
’Αλλὰ πῶς ταῦτα ἐν αὐτῷ καὶ αὐτός, οὐκ ὄντων  
ἐκεῖ ἐν τῷ πληρώσαντι οὐδ’ αὖ ἐν αὐτῷ τῷ πληρουμένῳ;  
῞Οτε γὰρ μήπω ἐπληροῦτο, οὐκ εἶχεν. ῍Η οὐκ ἀνάγκη, ὅ  
τις δίδωσι, τοῦτο ἔχειν, ἀλλὰ δεῖ ἐν τοῖς τοιούτοις τὸ μὲν  
διδὸν μεῖζον νομίζειν, τὸ δὲ διδόμενον ἔλαττον τοῦ διδόν- 
τος· τοιαύτη γὰρ ἡ γένεσις ἐν τοῖς οὖσι. Πρῶτον γὰρ δεῖ  
τὸ ἐνεργείᾳ εἶναι, τὰ δ’ ὕστερα εἶναι δυνάμει τὰ πρὸ  
αὐτῶν· καὶ τὸ πρῶτον δὲ ἐπέκεινα τῶν δευτέρων καὶ τοῦ  
διδομένου τὸ διδὸν ἐπέκεινα ἦν· κρεῖττον γάρ. Εἴ τι τοίνυν  
ἐνεργείας πρότερον, ἐπέκεινα ἐνεργείας, ὥστε καὶ ἐπ- 
έκεινα ζωῆς. Εἰ οὖν ζωὴ ἐν τούτῳ, ὁ διδοὺς ἔδωκε μὲν  
ζωὴν, καλλίων δὲ καὶ τιμιώτερος ζωῆς. Εἶχεν οὖν ζωὴν  
καὶ οὐκ ἐδεῖτο ποικίλου τοῦ διδόντος, καὶ ἦν ἡ ζωὴ ἴχνος  
τι ἐκείνου, οὐκ ἐκείνου ζωή. Πρὸς ἐκεῖνο μὲν οὖν βλέ-  
πουσα ἀόριστος ἦν, βλέψασα δ’ ἐκεῖ ὡρίζετο ἐκείνου ὅρον  
οὐκ ἔχοντος. Εὐθὺς γὰρ πρὸς ἕν τι ἰδοῦσα ὁρίζεται τούτῳ  
καὶ ἴσχει ἐν αὐτῇ ὅρον καὶ πέρας καὶ εἶδος· καὶ τὸ εἶδος  
ἐν τῷ μορϕωθέντι, τὸ δὲ μορϕῶσαν ἄμορϕον ἦν. ‘Ο δὲ ὅρος  
οὐκ ἔξωθεν, οἷον μεγέθει περιτεθείς, ἀλλ’ ἦν πάσης ἐκεί- 
νης τῆς ζωῆς ὅρος πολλῆς καὶ ἀπείρου οὔσης, ὡς ἂν  
παρὰ τοιαύτης ϕύσεως ἐκλαμψάσης. Ζωή τε ἦν οὐ τοῦδε·  
ὥριστο γὰρ ἂν ὡς ἀτόμου ἤδη· ἀλλ’ ὥριστο μέντοι· ἦν ἄρα  
ὁρισθεῖσα ὡς ἑνός τινος πολλοῦ-ὥριστο δὴ καὶ ἕκαστον  
τῶν πολλῶν-διὰ μὲν τὸ πολὺ τῆς ζωῆς πολλὰ ὁρισθεῖσα,  
διὰ δὲ αὖ τὸν ὅρον ἕν. Τί οὖν τὸ "ἓν ὡρίσθη"; Νοῦς· ὁρι- 
σθεῖσα γὰρ ζωὴ νοῦς. Τί δὲ τὸ "πολλά"; Νόες πολλοί.  
Πάντα οὖν νόες, καὶ ὁ μὲν πᾶς νοῦς, οἱ δὲ ἕκαστοι νοῖ. ‘Ο  
δὲ πᾶς νοῦς ἕκαστον περιέχων ἆρα ταὐτὸν ἕκαστον  
περιέχει; ’Αλλ’ ἕνα ἂν περιεῖχεν. Εἰ οὖν πολλοί, διαϕορὰν  
δεῖ εἶναι. Πάλιν οὖν πῶς ἕκαστος διαϕορὰν ἔσχεν; ῍Η ἐν  
τῷ καὶ εἷς ὅλως γενέσθαι εἶχε τὴν διαϕοράν· οὐ γὰρ  
ταὐτὸν ὁτουοῦν νοῦ τὸ πᾶν. ῏Ην οὖν ἡ μὲν ζωὴ δύναμις  
πᾶσα, ἡ δὲ ὅρασις ἡ ἐκεῖθεν δύναμις πάντων, ὁ δὲ γενό- 
μενος νοῦς αὐτὰ ἀνεϕάνη τὰ πάντα. ‘Ο δὲ ἐπικάθηται  
αὐτοῖς, οὐχ ἵνα ἱδρυθῇ, ἀλλ’ ἵνα ἱδρύσῃ εἶδος εἰδῶν τῶν  
πρώτων ἀνείδεον αὐτό. Καὶ νοῦς δὲ γίνεται πρὸς ψυχὴν  
οὕτως ϕῶς εἰς αὐτήν, ὡς ἐκεῖνος εἰς νοῦν· καὶ ὅταν καὶ  
οὗτος ὁρίσῃ τὴν ψυχήν, λογικὴν ποιεῖ δοὺς αὐτῇ ὧν ἔσχεν  
ἴχνος. ῎Ιχνος οὖν καὶ νοῦς ἐκείνου· ἐπεὶ δὲ ὁ νοῦς εἶδος   
καὶ ἐν ἐκτάσει καὶ πλήθει, ἐκεῖνος ἄμορϕος καὶ ἀνείδεος·  
οὕτω γὰρ εἰδοποιεῖ. Εἰ δ’ ἦν ἐκεῖνος εἶδος, ὁ νοῦς ἦν ἂν  
λόγος. ῎Εδει δὲ τὸ πρῶτον μὴ πολὺ μηδαμῶς εἶναι· ἀνήρ- 
τητο γὰρ ἂν τὸ πολὺ αὐτοῦ εἰς ἕτερον αὖ πρὸ αὐτοῦ.  
@C[18]
’Αλλ’ ἀγαθοειδῆ κατὰ τί τὰ ἐν τῷ νῷ; ῏Αρα ᾗ εἶδος  
ἕκαστον ἢ ᾗ καλὰ ἢ τί; Εἰ δὴ τὸ παρὰ τοῦ ἀγαθοῦ  
ἧκον πᾶν ἴχνος καὶ τύπον ἔχει ἐκείνου ἢ ἀπ’ ἐκείνου,  
ὥσπερ τὸ ἀπὸ πυρὸς ἴχνος πυρὸς καὶ τὸ ἀπὸ γλυκέος  
γλυκέος ἴχνος, ἥκει δὲ εἰς νοῦν καὶ ζωὴ ἀπ’ ἐκείνου - ἐκ  
γὰρ τῆς παρ’ ἐκείνου ἐνεργείας ὑπέστη - καὶ νοῦς δὲ δι’  
ἐκεῖνον καὶ τὸ τῶν εἰδῶν κάλλος ἐκεῖθεν, πάντα ἂν ἀγα- 
θοειδῆ εἴη καὶ ζωὴ καὶ νοῦς καὶ ἰδέα. ’Αλλὰ τί τὸ κοινόν;  
Οὐ γὰρ δὴ ἀρκεῖ τὸ ἀπ’ ἐκείνου πρὸς τὸ ταὐτόν· ἐν αὐτοῖς  
γὰρ δεῖ τὸ κοινὸν εἶναι· καὶ γὰρ ἂν γένοιτο ἀπὸ τοῦ αὐτοῦ  
μὴ ταὐτὸν ἢ καὶ δοθὲν ὡσαύτως ἐν τοῖς δεξομένοις ἄλλο  
γίνεσθαι· ἐπεὶ καὶ ἄλλο τὸ εἰς πρώτην ἐνέργειαν, ἄλλο δὲ  
τὸ τῇ πρώτῃ ἐνεργείᾳ δοθέν, τὸ δ’ ἐπὶ τούτοις ἄλλο ἤδη.  
῍Η οὐδὲν κωλύει καθ’ ἕκαστον μὲν ἀγαθοειδὲς εἶναι,  
μᾶλλον μὴν κατ’ ἄλλο. Τί οὖν καθὸ μάλιστα; ’Αλλὰ πρό- 
τερον ἐκεῖνο ἀναγκαῖον ἰδεῖν· ἆρά γε ἀγαθὸν ἡ ζωὴ ἡ αὐτὸ  
τοῦτο ζωὴ [ᾗ] ψιλὴ θεωρουμένη καὶ ἀπογεγυμνωμένη; ῍Η  
ἡ ζωὴ ἡ ἀπ’ αὐτοῦ, τὸ δ’ “ἀπ’ αὐτοῦ” ἄλλο τι ἡ τοι-
αύτη. Πάλιν οὖν τί ἡ τοιαύτη ζωή; ῍Η ἀγαθοῦ. ’Αλλ’ οὐκ   
αὐτοῦ ἦν, ἀλλὰ ἐξ αὐτοῦ. ’Αλλ’ εἰ ἐν τῇ ζωῇ ἐκείνῃ  
ἐνίοιτο ἐξ ἐκείνου καὶ ἔστιν ἡ ὄντως ζωή, καὶ οὐδὲν  
ἄτιμον παρ’ ἐκείνου [λεκτέον εἶναι], καὶ καθὸ ζωή, ἀγαθὸν 
<λεκτέον > εἶναι, καὶ ἐπὶ νοῦ δὴ τοῦ ἀληθινοῦ ἀνάγκη
λέγειν τοῦ πρώτου ἐκείνου, ὅτι ἀγαθόν· καὶ δῆλον ὅτι καὶ
εἶδος ἕκαστον ἀγαθὸν καὶ ἀγαθοειδές. ῍Η οὖν τι ἔχει ἀγαθόν,  
εἴτε κοινόν, εἴτε μᾶλλον ἄλλο, εἴτε τὸ μὲν πρώτως, τὸ
δὲ τῷ ἐϕεξῆς καὶ δευτέρως. ’Επεὶ γὰρ εἰλήϕαμεν ἕκαστον  
ὡς ἔχον ἤδη ἐν τῇ οὐσίᾳ αὐτοῦ ἀγαθόν τι καὶ διὰ τοῦτο  
ἦν ἀγαθόν-καὶ γὰρ ἡ ζωὴ ἦν ἀγαθὸν οὐχ ἁπλῶς, ἀλλ’ ὅτι  
ἐλέγετο ἀληθινὴ καὶ ὅτι παρ’ ἐκείνου, καὶ νοῦς ὁ ὄντως-  
δεῖ τι τοῦ αὐτοῦ ἐν αὐτοῖς ὁρᾶσθαι. Διαϕόρων γὰρ ὄντων,  
ὅταν τὸ αὐτὸ αὐτῶν κατηγορῆται, κωλύει μὲν οὐδὲν ἐν τῇ  
οὐσίᾳ αὐτῶν τοῦτο ἐνυπάρχειν, ὅμως δ’ ἔστι λαβεῖν αὐτὸ  
χωρὶς τῷ λόγῳ, οἷον καὶ τὸ ζῷον ἐπ’ ἀνθρώπου καὶ ἵππου,  
καὶ τὸ θερμὸν ἐπὶ ὕδατος καὶ πυρός, τὸ μὲν ὡς γένος,
τὸ δ’ ὡς τὸ μὲν πρώτως, τὸ δὲ δευτέρως· ἢ ὁμωνύμως ἂν  
ἑκάτερον ἢ ἕκαστον λέγοιτο ἀγαθόν. ῏Αρ’ οὖν ἐνυπάρχει τῇ  
οὐσίᾳ αὐτῶν τὸ ἀγαθόν; ῍Η ὅλον ἕκαστον ἀγαθόν ἐστιν,  
οὐ καθ’ ἓν τὸ ἀγαθόν. Πῶς οὖν; ἢ ὡς μέρη; ’Αλλὰ ἀμερὲς  
τὸ ἀγαθόν. ῍Η ἓν μὲν αὐτό, οὑτωσὶ δὲ τόδε, οὑτωσὶ δὲ  
τόδε. Καὶ γὰρ ἡ ἐνέργεια ἡ πρώτη ἀγαθὸν καὶ τὸ ἐπ’ αὐτῇ  
ὁρισθὲν ἀγαθὸν καὶ τὸ συνάμϕω· καὶ τὸ μὲν ὅτι γενόμενον  
ὑπ’ αὐτοῦ, τὸ δ’ ὅτι κόσμος ἀπ’ αὐτοῦ, τὸ δ’ ὅτι συνάμϕω.  
’Απ’ αὐτοῦ οὖν, καὶ οὐδὲν ταὐτόν, οἷον εἰ ἀπὸ τοῦ αὐτοῦ  
ϕωνὴ καὶ βάδισις καὶ ἄλλο τι, πάντα κατορθούμενα. ῍Η  
ἐνταῦθα, ὅτι τάξις καὶ ῥυθμός· ἐκεῖ δὲ τί; ’Αλλ’ εἴποι τις ἄν,   
ὡς ἐνταῦθα ὅλον εἰς τὸ καλῶς ἔξωθεν διαϕόρων ὄντων τῶν  
περὶ ἃ ἡ τάξις, ἐκεῖ δὲ καὶ αὐτά. ’Αλλὰ διὰ τί καὶ αὐτά; Οὐ  
γὰρ ὅτι ἀπ’ ἐκείνου δεῖ πιστεύοντας ἀϕεῖναι· δεῖ μὲν γὰρ  
συγχωρεῖν ἀπ’ ἐκείνου ὄντα εἶναι τίμια, ἀλλὰ ποθεῖ ὁ λόγος  
λαβεῖν, κατὰ τί τὸ ἀγαθὸν αὐτῶν.  
@C[19]
῏Αρ’ οὖν τῇ ἐϕέσει καὶ τῇ ψυχῇ ἐπιτρέψομεν τὴν  
κρίσιν καὶ τῷ ταύτης πάθει πιστεύσαντες τὸ ταύτῃ ἐϕετὸν  
ἀγαθὸν ϕήσομεν, διότι δὲ ἐϕίεται οὐ ζητήσομεν; Καὶ τί  
μὲν ἕκαστον, περὶ τούτου ἀποδείξεις κομιοῦμεν, τὸ δ’  
ἀγαθὸν τῇ ἐϕέσει δώσομεν; ’Αλλὰ πολλὰ ἄτοπα ἡμῖν ϕαί- 
νεται. Πρῶτον μέν, ὅτι καὶ τὸ ἀγαθὸν ἕν τι τῶν περί.  
῎Επειτα, ὅτι πολλὰ τὰ ἐϕιέμενα καὶ ἄλλα ἄλλων· πῶς οὖν  
κρινοῦμεν τῷ ἐϕιεμένῳ, εἰ βέλτιον; ’Αλλ’ ἴσως οὐδὲ τὸ  
βέλτιον γνωσόμεθα τὸ ἀγαθὸν ἀγνοοῦντες. ’Αλλὰ ἆρα τὸ  
ἀγαθὸν ὁριούμεθα κατὰ τὴν ἑκάστου ἀρετήν; ’Αλλ’ οὕτως  
εἰς εἶδος καὶ λόγον ἀνάξομεν, ὀρθῶς μὲν πορευόμενοι.  
’Αλλὰ ἐλθόντες ἐκεῖ τί ἐροῦμεν αὐτὰ ταῦτα ζητοῦντες πῶς  
ἀγαθά; ’Εν μὲν γὰρ τοῖς χείροσιν, ὡς ἔοικε, γιγνώσκοιμεν  
ἂν τὴν ϕύσιν τὴν τοιαύτην καίτοι οὐκ ἔχουσαν εἰλικρινῶς,  
ἐπειδὴ οὐ πρώτως, τῇ πρὸς τὰ χείρω παραθέσει, ὅπου δὲ  
μηδέν ἐστι κακόν, αὐτὰ δ’ ἐϕ’ ἑαυτῶν ἐστι τὰ ἀμείνω,  
ἀπορήσομεν. ῏Αρ’ οὖν, ἐπειδὴ <ὁ> λόγος τὸ διότι ζητεῖ, ταῦ- 
τα δὲ ἀγαθὰ παρ’ αὑτῶν, διὰ τοῦτο ἀπορεῖ τοῦ "διότι" τὸ   
"ὅτι" ὄντος; ’Επεὶ κἂν ἄλλο ϕῶμεν αἴτιον, τὸν θεόν, λόγου  
μὴ ϕθάνοντος ἐκεῖ ὁμοίως ἡ ἀπορία. Οὐ μὴν ἀποστατέον,  
εἴ πῃ κατ’ ἄλλην ὁδὸν πορευομένοις τι ϕανείη.  
@C[20]
’Επειδὴ τοίνυν ἀπιστοῦμεν ἐν τῷ παρόντι ταῖς  
ὀρέξεσι πρὸς τὰς τοῦ τί ἐστιν ἢ ποῖόν ἐστι θέσεις, ἆρα χρὴ
πρὸς τὰς κρίσεις ἰέναι καὶ τὰς τῶν πραγμάτων ἐναντι- 
ώσεις, οἷον τάξιν ἀταξίαν, σύμμετρον ἀσύμμετρον, ὑγείαν 
νόσον, εἶδος ἀμορϕίαν, οὐσίαν ϕθοράν, ὅλως συστασίαν 
ἀϕάνισιν; Τούτων γὰρ τὰ πρῶτα καθ’ ἑκάστην συζυγίαν τίς 
ἂν ἀμϕισβητήσειε μὴ οὐκ ἐν ἀγαθοῦ εἴδει εἶναι; Εἰ δὲ τοῦ- 
το, καὶ τὰ ποιητικὰ αὐτῶν ἀνάγκη ἐν ἀγαθοῦ μοίρᾳ  
τίθεσθαι. Καὶ ἀρετὴ δὴ καὶ νοῦς καὶ ζωὴ καὶ ψυχή, ἥ γε  
ἔμϕρων, ἐν ἀγαθοῦ εἴδει· καὶ ὧν ἐϕίεται τοίνυν ἔμϕρων  
ζωή. Τί οὖν οὐ στησόμεθα, ϕήσει τις, εἰς νοῦν καὶ τοῦτο  
τὸ ἀγαθὸν θησόμεθα; Καὶ γὰρ ψυχὴ καὶ ζωὴ νοῦ ἴχνη, καὶ  
τούτου ἐϕίεται ψυχή. Καὶ κρίνει τοίνυν καὶ ἐϕίεται νοῦ,  
κρίνουσα μὲν δικαιοσύνην ἀντ’ ἀδικίας ἄμεινον καὶ ἕκαστον  
εἶδος ἀρετῆς πρὸ κακίας εἴδους, καὶ τῶν αὐτῶν ἡ προτί- 
μησις, ὧν καὶ ἡ αἵρεσις. ’Αλλ’ εἰ μὲν νοῦ μόνον ἐϕίεται,  
τάχα ἂν πλείονος ἐδέησε λόγου δεικνύντων, ὡς οὐ τὸ ἔσχα- 
τον ὁ νοῦς καὶ νοῦ μὲν οὐ πάντα, ἀγαθοῦ δὲ πάντα. Καὶ  
τῶν μὲν μὴ ἐχόντων νοῦν οὐ πάντα νοῦν κτήσασθαι ζητεῖ,  
τὰ δ’ ἔχοντα νοῦν οὐχ ἵσταται ἤδη, ἀλλὰ πάλιν τὸ ἀγα-
θὸν ζητεῖ, καὶ νοῦν μὲν ἐκ λογισμοῦ, τὸ δ’ ἀγαθὸν καὶ πρὸ
τοῦ λόγου. Εἰ δὲ καὶ ζωῆς ἐϕίεται καὶ τοῦ ἀεὶ εἶναι καὶ
ἐνεργεῖν, οὐχ ᾗ νοῦς ἂν εἴη τὸ ἐϕετόν, ἀλλ’ ᾗ ἀγαθὸν
καὶ ἀπὸ ἀγαθοῦ καὶ εἰς ἀγαθόν· ἐπεὶ καὶ ἡ ζωὴ οὕτως.  
@C[21]
Τί οὖν ἓν ὂν ἐν πᾶσι τούτοις ποιεῖ ἀγαθὸν ἕκαστον;  
῟Ωδε τοίνυν τετολμήσθω· εἶναι μὲν τὸν νοῦν καὶ τὴν ζωὴν  
ἐκείνην ἀγαθοειδῆ, ἔϕεσιν δὲ εἶναι καὶ τούτων, καθόσον  
ἀγαθοειδῆ· ἀγαθοειδῆ δὲ λέγω τῷ τὴν μὲν τἀγαθοῦ εἶναι  
ἐνέργειαν, μᾶλλον δὲ ἐκ τἀγαθοῦ ἐνέργειαν, τὸν δὲ ἤδη  
ὁρισθεῖσαν ἐνέργειαν. Εἶναι δ’ αὐτὰ μεστὰ μὲν ἀγλαΐας καὶ  
διώκεσθαι ὑπὸ ψυχῆς, ὡς ἐκεῖθεν καὶ πρὸς ἐκεῖνα αὖ·  
ὡς τοίνυν οἰκεῖα, ἀλλ’ οὐχὶ ἀγαθά· ἀγαθοειδῆ δὲ ὄντα οὐδὲ  
ταύτῃ ἀπόβλητα εἶναι. Τὸ γὰρ οἰκεῖον, εἰ μὴ ἀγαθὸν εἴη,  
οἰκεῖον μέν ἐστι, ϕεύγει δέ τις αὐτό· ἐπεὶ καὶ ἄλλα πόρρω  
ὄντα καὶ κάτω κινήσειεν ἄν. Γίνεται δὲ πρὸς αὐτὰ ἔρως ὁ  
σύντονος οὐχ ὅταν ᾖ ἅπερ ἐστίν, ἀλλ’ ὅταν ἐκεῖθεν ἤδη ὄντα  
ἅπερ ἐστὶν ἄλλο προσλάβῃ. Οἷον γὰρ ἐπὶ τῶν σωμάτων  
ϕωτὸς ἐμμεμιγμένου ὅμως δεῖ ϕωτὸς ἄλλου, ἵνα καὶ ϕανείη  
τὸ ἐν αὐτοῖς χρῶμα τὸ ϕῶς, οὕτω τοι δεῖ καὶ ἐπὶ τῶν  
ἐκεῖ καίπερ πολὺ ϕῶς ἐχόντων ϕωτὸς κρείττονος ἄλλου,  
ἵνα κἀκεῖνα καὶ ὑπ’ αὐτῶν καὶ ὑπ’ ἄλλου ὀϕθῇ.  
@C[22]
῞Οταν οὖν τὸ ϕῶς τοῦτό τις ἴδῃ, τότε δὴ καὶ κινεῖ- 
ται ἐπ’ αὐτὰ καὶ τοῦ ϕωτὸς τοῦ ἐπιθέοντος ἐπ’ αὐτοῖς γλι-  
χόμενος εὐϕραίνεται, ὥσπερ κἀπὶ τῶν ἐνταῦθα σωμάτων  
οὐ τῶν ὑποκειμένων ἐστὶν ὁ ἔρως, ἀλλὰ τοῦ ἐμϕανταζομένου 
κάλλους ἐπ’ αὐτοῖς. ῎Εστι γὰρ ἕκαστον ὅ ἐστιν ἐϕ’ αὑτοῦ·  
ἐϕετὸν δὲ γίνεται ἐπιχρώσαντος αὐτὸ τοῦ ἀγαθοῦ, ὥσπερ 
χάριτας δόντος αὐτοῖς καὶ εἰς τὰ ἐϕιέμενα ἔρωτας. Καὶ 
τοίνυν ψυχὴ λαβοῦσα εἰς αὑτὴν τὴν ἐκεῖθεν ἀπορροὴν   
κινεῖται καὶ ἀναβακχεύεται καὶ οἴστρων πίμπλαται καὶ  
ἔρως γίνεται. Πρὸ τοῦδε οὐδὲ πρὸς τὸν νοῦν κινεῖται, καί- 
περ καλὸν ὄντα· ἀργόν τε γὰρ τὸ κάλλος αὐτοῦ, πρὶν τοῦ  
ἀγαθοῦ ϕῶς λάβῃ, ὑπτία τε ἀναπέπτωκεν ἡ ψυχὴ παρ’  
αὐτῆς καὶ πρὸς πᾶν ἀργῶς ἔχει καὶ παρόντος νοῦ ἐστι πρὸς  
αὐτὸν νωθής. ’Επειδὰν δὲ ἥκῃ εἰς αὐτὴν ὥσπερ θερμασία  
ἐκεῖθεν, ῥώννυταί τε καὶ ἐγείρεται καὶ ὄντως πτεροῦται καὶ  
πρὸς τὸ παρακείμενον καὶ πλησίον καίπερ ἐπτοημένη ὅμως  
πρὸς ἄλλο οἷον τῇ μνήμῃ μεῖζον κουϕίζεται. Καὶ ἕως τί  
ἐστιν ἀνωτέρω τοῦ παρόντος, αἴρεται ϕύσει ἄνω αἰρομένη  
ὑπὸ τοῦ δόντος τὸν ἔρωτα. Καὶ νοῦ μὲν ὑπεραίρει, οὐ  
δύναται δὲ ὑπὲρ τὸ ἀγαθὸν δραμεῖν, ὅτι μηδέν ἐστι τὸ  
ὑπερκείμενον. ’Εὰν δὲ μένῃ ἐν νῷ, καλὰ μὲν καὶ σεμνὰ  
θεᾶται, οὔπω μὴν ὃ ζητεῖ πάντη ἔχει. Οἷον γὰρ προσώπῳ  
πελάζει καλῷ μέν, οὔπω δὲ ὄψιν κινεῖν δυναμένῳ, ᾧ μὴ  
ἐμπρέπει χάρις ἐπιθέουσα τῷ κάλλει. Διὸ καὶ ἐνταῦθα ϕα- 
τέον μᾶλλον τὸ κάλλος τὸ ἐπὶ τῇ συμμετρίᾳ ἐπιλαμπόμενον 
ἢ τὴν συμμετρίαν εἶναι καὶ τοῦτο εἶναι τὸ ἐράσμιον. Διὰ 
τί γὰρ ἐπὶ μὲν ζῶντος προσώπου μᾶλλον τὸ ϕέγγος τοῦ 
καλοῦ, ἴχνος δ’ ἐπὶ τεθνηκότος καὶ μήπω τοῦ προσώπου  
ταῖς σαρξὶ καὶ ταῖς συμμετρίαις μεμαρασμένου; Καὶ τῶν  
ἀγαλμάτων δὲ τὰ ζωτικώτερα καλλίω, κἂν συμμετρό-
τερα τὰ ἕτερα ᾖ; Καὶ αἰσχίων ζῶν καλλίων τοῦ ἐν ἀγάλ-
ματι καλοῦ; ῍Η ὅτι τοδὶ ἐϕετὸν μᾶλλον· τοῦτο δ’ ὅτι ψυχὴν
ἔχει· τοῦτο δ’ ὅτι ἀγαθοειδέστερον· τοῦτο δ’ ὅτι ἀγαθοῦ
ἀμῃγέπῃ ϕωτὶ κέχρωσται καὶ χρωσθεῖσα ἐγήγερται καὶ
ἀνακεκούϕισται καὶ ἀνακουϕίζει ὃ ἔχει, καὶ ὡς οἷόν τε αὐτῷ
ἀγαθοποιεῖ αὐτὸ καὶ ἐγείρει.   
@C[23]
’Εκεῖ δή, ὃ ψυχὴ διώκει, καὶ ὃ νῷ ϕῶς παρέχει  
καὶ ἐμπεσὸν αὐτοῦ ἴχνος κινεῖ, οὔτοι δεῖ θαυμάζειν, εἰ  
τοιαύτην δύναμιν ἔχει ἕλκον πρὸς αὑτὸ καὶ ἀνακαλούμενον  
ἐκ πάσης πλάνης, ἵνα πρὸς αὐτὸν ἀναπαύσαιτο. Εἰ γὰρ ἔκ  
του τὰ πάντα, οὐδέν ἐστι κρεῖττον αὐτοῦ, ἐλάττω δὲ  
πάντα. Τὸ δὴ ἄριστον τῶν ὄντων πῶς οὐ τὸ ἀγαθόν ἐστι;  
Καὶ μὴν εἰ δεῖ τὴν τοῦ ἀγαθοῦ ϕύσιν αὐταρκεστάτην τε  
εἶναι αὐτῇ καὶ ἀνενδεᾶ ἄλλου ὁτουοῦν παντός, τίνα ἂν  
ἄλλην ἢ ταύτην οὖσαν εὕροι τις, ἣ πρὸ τῶν ἄλλων ἦν  
ὅπερ ἦν, ὅτε μηδὲ κακία πω ἦν; Εἰ δὲ τὰ κακὰ ὕστερον ἐν  
τοῖς μηδὲ καθ’ ἓν τούτου μετειληϕόσι καὶ ἐν τοῖς ἐσχάτοις  
καὶ οὐδὲν ἐπέκεινα τῶν κακῶν πρὸς τὸ χεῖρον, ἐναντίως ἂν  
ἔχοι τὰ κακὰ πρὸς αὐτὸ οὐδὲν ἔχοντα μέσον πρὸς ἐναν- 
τίωσιν. Τὸ ἄρα ἀγαθὸν τοῦτο ἂν εἴη· ἢ γὰρ οὐκ ἔστιν ὅλως  
ἀγαθόν, ἤ, εἰ ἀνάγκη εἶναι, τοῦτο ἂν καὶ οὐκ ἄλλο εἴη. Εἰ  
δέ τις λέγοι μὴ εἶναι, οὐδὲ κακὸν ἂν εἴη· ἀδιάϕορα ἄρα  
πρὸς αἵρεσιν τῇ ϕύσει· τοῦτο δ’ ἀδύνατον. ῝Α δ’ ἄλλα λέγου- 
σιν ἀγαθά, εἰς τοῦτο, αὐτὸ δὲ εἰς οὐδέν. Τί οὖν ποιεῖ τοι-  
οῦτον ὄν; ῍Η ἐποίησε νοῦν, ἐποίησε ζωήν, ψυχὰς ἐκ τούτου 
καὶ τὰ ἄλλα, ὅσα λόγου ἢ νοῦ ἢ ζωῆς μετέχει. ῝Ο δὴ τού- 
των πηγὴ καὶ ἀρχή, τίς ἂν εἴποι, ὅπως ἀγαθὸν καὶ  
ὅσον; ’Αλλὰ τί νῦν ποιεῖ; ῍Η καὶ νῦν σῴζει ἐκεῖνα καὶ  
νοεῖν ποιεῖ τὰ νοοῦντα καὶ ζῆν τὰ ζῶντα, ἐμπνέον νοῦν,  
ἐμπνέον ζωήν, εἰ δέ τι μὴ δύναται ζῆν, εἶναι.  
@C[24]
‘Ημᾶς δὲ τί ποιεῖ; ῍Η πάλιν περὶ τοῦ ϕωτὸς λέγω- 
μεν τί τὸ ϕῶς, ᾧ καταλάμπεται μὲν νοῦς, μεταλαμβάνει δὲ   
αὐτοῦ ψυχή. ῍Η τοῦτο νῦν εἰς ὕστερον ἀϕέντες εἰκότως  
ἐκεῖνα πρότερον ἀπορήσωμεν. ῏Αρά γε τὸ ἀγαθόν, ὅτι ἐστὶν  
ἄλλῳ ἐϕετόν, ἔστι καὶ λέγεται ἀγαθόν, καί τινι μὲν ὂν  
ἐϕετόν τινι ἀγαθόν, πᾶσι δὲ ὂν τοῦτο λέγομεν εἶναι τὸ  
ἀγαθόν; ῍Η μαρτύριον μὲν ἄν τις τοῦτο ποιήσαιτο τοῦ  
εἶναι ἀγαθόν, δεῖ δέ γε ϕύσιν αὐτὸ τὸ ἐϕετὸν ἔχειν  
τοιαύτην, ὡς δικαίως ἂν τυχεῖν τῆς τοιαύτης προσηγορίας.  
Καὶ πότερα τῷ τι δέχεσθαι τὰ ἐϕιέμενα ἐϕίεται ἢ τῷ χαί- 
ρειν αὐτῷ; Καὶ εἰ μέν τι δέχεται, τί τοῦτο; Εἰ δὲ τῷ χαί- 
ρειν, διὰ τί τούτῳ, ἀλλὰ μὴ ἄλλῳ τινί; ’Εν ᾧ δὴ καὶ πότερα  
τῷ οἰκείῳ τὸ ἀγαθὸν ἢ ἄλλῳ τινί. Καὶ δὴ καὶ πότερα τὸ  
ἀγαθὸν ὅλως ἄλλου ἐστίν, ἢ καὶ αὐτῷ τὸ ἀγαθὸν ἀγαθόν  
ἐστιν· ἢ ὃ ἂν ᾖ ἀγαθόν, αὐτῷ μὲν οὐκ ἔστιν, ἄλλου δὲ ἐξ  
ἀνάγκης; Καὶ τίνι ϕύσει ἀγαθόν ἐστιν; ῎Εστι δέ τις ϕύσις,  
ᾗ μηδὲν ἀγαθόν ἐστι; Κἀκεῖνο δὲ οὐκ ἀϕετέον, ὃ τάχ’ ἄν  
τις δυσχεραντικὸς ἀνὴρ εἴποι, ὡς "ὑμεῖς, ὦ οὗτοι, τί δὴ  
ἀποσεμνύνετε τοῖς ὀνόμασιν ἄνω καὶ κάτω ζωὴν ἀγαθὸν  
λέγοντες καὶ νοῦν ἀγαθὸν λέγοντες καί τι ἐπέκεινα τού- 
των; Τί γὰρ ἂν καὶ ὁ νοῦς ἀγαθὸν εἴη; ῍Η τί ὁ νοῶν τὰ  
εἴδη αὐτὰ ἀγαθὸν ἔχοι αὐτὸ ἕκαστον θεωρῶν; ’Ηπατημένος  
μὲν γὰρ ἂν καὶ ἡδόμενος ἐπὶ τούτοις τάχα ἂν ἀγαθὸν λέγοι   
καὶ τὴν ζωὴν ἡδεῖαν οὖσαν· στὰς δ’ ἐν τῷ ἀνήδονος εἶναι  
διὰ τί ἂν ϕήσειεν ἀγαθά; ῍Η τὸ αὐτὸν εἶναι; Τί γὰρ ἂν ἐκ  
τοῦ εἶναι καρπώσαιτο; ῍Η τί ἂν διαϕέροι ἐν τῷ εἶναι ἢ  
ὅλως μὴ εἶναι, εἰ μή τις τὴν πρὸς αὐτὸν ϕιλίαν αἰτίαν  
τούτων θεῖτο; ῞Ωστε διὰ ταύτην τὴν ἀπάτην ϕυσικὴν  
οὖσαν καὶ τὸν ϕόβον τῆς ϕθορᾶς τὴν τῶν ἀγαθῶν νομισθῆ- 
ναι θέσιν."  
@C[25]
‘Ο μὲν οὖν Πλάτων ἡδονὴν τῷ τέλει μιγνὺς καὶ τὸ  
ἀγαθὸν οὐχ ἁπλοῦν οὐδὲ ἐν νῷ μόνῳ τιθέμενος, ὡς ἐν τῷ  
Φιλήβῳ γέγραπται, τάχα ἂν αἰσθόμενος ταύτης τῆς ἀπο- 
ρίας οὔτε παντάπασιν ἐπὶ τὸ ἡδὺ τίθεσθαι τὸ ἀγαθὸν ἐτρά- 
πετο, ὀρθῶς ποιῶν, οὔτε τὸν νοῦν ἀνήδονον ὄντα ᾠήθη  
δεῖν θέσθαι ἀγαθὸν τὸ κινοῦν ἐν αὐτῷ οὐχ ὁρῶν. Τάχα δὲ  
οὐ ταύτῃ, ἀλλ’ ὅτι ἠξίου τὸ ἀγαθὸν ἔχον ϕύσιν ἐν αὐτῷ τοι- 
αύτην δεῖν ἐξ ἀνάγκης χαρτὸν εἶναι, τό τε ἐϕετὸν τῷ τυγ- 
χάνοντι καὶ τυχόντι πάντως ἔχειν τὸ χαίρειν, ὥστε, ᾧ μὴ 
τὸ χαίρειν, ἀγαθὸν μηδὲ εἶναι, καὶ ὥστε, εἰ τὸ χαίρειν τῷ 
ἐϕιεμένῳ, τῷ πρώτῳ μὴ εἶναι· ὥστε μηδὲ τὸ ἀγαθόν. Καὶ 
οὐκ ἄτοπον τοῦτο· αὐτὸς γὰρ οὐ τὸ πρῶτον ἀγαθὸν ἐζήτει,  
τὸ δὲ ἡμῶν, καὶ ὅλως ἑτέρου ὄντος ἔστιν αὐτῷ ἕτερον ὂν  
αὐτοῦ, ἐλλειποῦς ὄντος αὐτοῦ καὶ ἴσως συνθέτου· ὅθεν καὶ  
τὸ ἔρημον καὶ μόνον μηδὲν ἔχειν ἀγαθόν, ἀλλ’ εἶναι ἑτέ- 
ρως καὶ μειζόνως. ’Εϕετὸν μὲν οὖν δεῖ τὸ ἀγαθὸν εἶναι, οὐ  
μέντοι τῷ ἐϕετὸν εἶναι ἀγαθὸν γίγνεσθαι, ἀλλὰ τῷ ἀγαθὸν   
εἶναι ἐϕετὸν γίγνεσθαι. ῏Αρ’ οὖν τῷ μὲν ἐσχάτῳ ἐν τοῖς οὖσι  
τὸ πρὸ αὐτοῦ, καὶ ἀεὶ ἡ ἀνάβασις τὸ ὑπὲρ ἕκαστον διδοῦσα  
ἀγαθὸν εἶναι τῷ ὑπ’ αὐτό, εἰ ἡ ἀνάβασις οὐκ ἐξίσταιτο  
τοῦ ἀνάλογον, ἀλλὰ ἐπὶ μεῖζον ἀεὶ προχωροῖ; Τότε δὲ  
στήσεται ἐπ’ ἐσχάτῳ, μεθ’ ὃ οὐδέν ἐστιν εἰς τὸ ἄνω λαβεῖν,  
καὶ τοῦτο τὸ πρῶτον καὶ τὸ ὄντως καὶ τὸ μάλιστα κυρίως  
ἔσται, καὶ αἴτιον δὲ καὶ τοῖς ἄλλοις. Τῇ μὲν γὰρ ὕλῃ τὸ  
εἶδος-εἰ γὰρ αἴσθησιν λάβοι, ἀσπάσαιτ’ ἄν - τῷ δὲ σώματι  
ψυχή-καὶ γὰρ οὐδ’ ἂν εἴη οὐδ’ ἂν σῴζοιτο - ψυχῇ δὲ ἀρετή.  
῎Ηδη δὲ καὶ ἀνωτέρω νοῦς καὶ ἐπὶ τούτῳ ἣν δή ϕαμεν  
πρώτην ϕύσιν. Καὶ δὴ καὶ τούτων ἕκαστον ποιεῖν τι εἰς τὰ  
ὧν ἀγαθά ἐστι, τὰ μὲν τάξιν καὶ κόσμον, τὰ δ’ ἤδη ζωήν,  
τὰ δὲ ϕρονεῖν καὶ ζῆν εὖ, τῷ δὲ νῷ τὸ ἀγαθόν, ὅ ϕαμεν καὶ  
εἰς τοῦτο ἥκειν, καὶ ὅτι ἐνέργεια ἐξ αὐτοῦ, καὶ ὅτι καὶ νῦν 
δίδωσι ϕῶς λεγόμενον· ὃ δὴ τί ποτ’ ἐστίν, ὕστερον.  
@C[26]
Καὶ δὴ τὸ πεϕυκὸς αἰσθάνεσθαι, παρ’ αὐτὸν εἰ ἥκει  
αὐτῷ τὸ ἀγαθόν, γινώσκειν καὶ λέγειν ἔχειν. Τί οὖν, εἰ  
ἠπάτηται; Δεῖ ἄρα τινὰ εἶναι ὁμοίωσιν, καθ’ ἣν ἠπά- 
τηται. Εἰ δὲ τοῦτο, ἐκεῖνο ἀγαθὸν ἂν αὐτῷ εἴη [ἀϕ’ οὗ  
ἠπάτηται]· ἐπεὶ καί, ὅταν ἐκεῖνο ἥκῃ, ἀϕίσταται ἀϕ’ οὗ  
ἠπάτηται. Καὶ ἡ ἔϕεσις δ’ αὐτοῦ ἑκάστου καὶ ἡ ὠδὶς  
μαρτυρεῖ, ὅτι ἔστι τι ἀγαθὸν ἑκάστου. Τοῖς μὲν γὰρ ἀψύ- 
χοις παρ’ ἄλλου τοῦ ἀγαθοῦ αὐτοῖς ἡ δόσις, τῷ δὲ ψυχὴν   
ἔχοντι ἡ ἔϕεσις τὴν δίωξιν ἐργάζεται, ὥσπερ καὶ τοῖς  
νεκροῖς γεγενημένοις σώμασι παρὰ τῶν ζώντων ἡ ἐπι- 
μέλεια καὶ ἡ κήδευσις, τοῖς δὲ ζῶσι παρ’ αὐτῶν ἡ πρό- 
νοια. ῞Οτι δ’ ἔτυχε, πιστοῦται, ὅταν βέλτιόν τι γίνηται  
καὶ ἀμετανόητον ᾖ καὶ πεπληρῶσθαι αὐτῷ γίγνηται καὶ  
ἐπ’ ἐκείνου μένῃ καὶ μὴ ἄλλο ζητῇ. Διὸ καὶ ἡ ἡδονὴ οὐκ  
αὔταρκες· οὐ γὰρ ἀγαπᾷ ταὐτόν· οὐ γάρ, ὅτι ἡδονὴν πάλιν,  
ταὐτόν· ἄλλο γὰρ ἀεὶ τὸ ἐϕ’ ᾧ ἥδεται. Δεῖ δὴ τὸ ἀγαθόν,  
ὃ αἱρεῖταί τις, εἶναι οὐ τὸ πάθος τὸ ἐπὶ τῷ τυχόντι· ὅθεν  
καὶ κενὸς μένει ὁ τοῦτο ἀγαθὸν νομίζων, τὸ πάθος μόνον  
ἔχων, ὃ ἔσχεν ἄν τις ἀπὸ τοῦ ἀγαθοῦ. Διὸ οὐκ ἂν ἀνά- 
σχοιτό τις τοῦ πάθους, ἐϕ’ ᾧ οὐκ ἔχων, οἷον ἐπὶ τῷ  
παιδί, ὅτι πάρεστιν, ἥδεσθαι οὐ παρόντος· οὐδέ γε οἶμαι  
οἷς ἐν τῷ πληροῦσθαι σωματικῶς τὸ ἀγαθὸν ἥδεσθαι ὡς  
ἐσθίοντα μὴ ἐσθίοντα, ὡς ἀϕροδισίοις χρώμενον μὴ  
συνόντα ᾗ ἐβούλετο, ἢ ὅλως μὴ δρῶντα.  
@C[27]
’Αλλὰ τίνος γενομένου ἑκάστῳ τὸ αὐτῷ προσῆκον  
ἔχει; ῍Η εἴδους τινὸς ϕήσομεν· καὶ γὰρ τῇ ὕλῃ εἶδος,  
καὶ ψυχῇ ἡ ἀρετὴ εἶδος. ’Αλλὰ τὸ εἶδος τοῦτο ἆρά γε τῷ  
οἰκεῖον εἶναι ἀγαθόν ἐστιν ἐκείνῳ, καὶ ἡ ἔϕεσις πρὸς τὸ  
οἰκεῖον; ῍Η οὔ· καὶ γὰρ τὸ ὅμοιον οἰκεῖον, κἂν ἐθέλῃ αὐτὸ  
καὶ χαίρῃ τῷ ὁμοίῳ, οὔπω τὸ ἀγαθὸν ἔχει. ’Αλλ’ οὐκ οἰκεῖον  
ϕήσομεν ἀγαθὸν εἰπόντες εἶναι; ῍Η ϕατέον τοῦ οἰκείου  
τῷ κρείττονι κρίνειν δεῖ καὶ τῷ βελτίονι αὐτοῦ, πρὸς ὃ  
δυνάμει ἐστίν. ῍Ον γὰρ δυνάμει πρὸς ὅ ἐστιν, ἐνδεές ἐστιν  
αὐτοῦ, οὗ δὲ ἐνδεές ἐστι κρείττονος ὄντος, ἀγαθόν ἐστιν   
αὐτῷ ἐκεῖνο. ‘Η δὲ ὕλη πάντων ἐνδεέστατον καὶ τὸ  
ἔσχατον εἶδος προσεχὲς αὐτῇ· μετ’ αὐτὴν γὰρ πρὸς τὸ  
ἄνω. Εἰ δὲ δὴ καὶ αὐτὸ αὐτῷ ἀγαθόν ἐστι, πολὺ μᾶλλον ἂν  
εἴη ἀγαθὸν αὐτῷ ἡ τελειότης αὐτοῦ καὶ τὸ εἶδος καὶ τὸ  
κρεῖττον αὐτοῦ, καὶ τῇ ἑαυτοῦ ϕύσει ὂν τοιοῦτον καὶ   
αὖ τῷ, ὅτι καὶ αὐτὸ ἀγαθὸν ποιεῖ. ’Αλλὰ διὰ τί αὐτῷ ἀγα-
θὸν ἔσται; ῏Αρ’ ὅτι οἰκειότατον αὐτῷ; ῍Η οὔ· ἀλλ’ ὅτι ἐστί  
τις ἀγαθοῦ μοῖρα. Διὸ καὶ μᾶλλον οἰκείωσις πρὸς αὐτοὺς  
τοῖς εἰλικρινέσι καὶ τοῖς μᾶλλον ἀγαθοῖς. ῎Ατοπον δὴ τὸ  
ζητεῖν, διὰ τί ἀγαθὸν ὂν αὑτῷ ἀγαθόν ἐστιν, ὥσπερ δέον  
πρὸς αὐτὸ ἐξίστασθαι τῆς αὐτοῦ ϕύσεως καὶ μὴ ἀγαπᾶν  
ἑαυτὸ ὡς ἀγαθόν. ’Αλλ’ ἐπὶ τοῦ ἁπλοῦ τοῦτο σκεπτέον,  
εἰ, ὅπου μηδαμῶς ἔνι ἄλλο, τὸ δὲ ἄλλο, ἔστιν ἡ οἰκείωσις 
πρὸς αὐτό, <καὶ εἰ αὐτὸ> ἀγαθόν ἐστιν ἑαυτῷ. Νῦν δέ, εἰ  
ταῦτα ὀρθῶς λέγεται, καὶ ἡ ἐπανάβασις ἔχει τὸ ἀγαθὸν ἐν  
ϕύσει τινὶ κείμενον, καὶ οὐχ ἡ ἔϕεσις ποιεῖ τὸ ἀγαθόν,  
ἀλλ’ ἡ ἔϕεσις, ὅτι ἀγαθόν, καὶ γίνεταί τι τοῖς κτωμένοις καὶ  
τὸ ἐπὶ τῇ κτήσει ἡδύ. ’Αλλὰ τὸ μὲν "εἰ μὴ ἕποιτο ἡδονή,  
αἱρετέον τὸ ἀγαθόν", καὶ αὐτὸ ζητητέον.  
@C[28]
Τὸ δ’ ἐκ τοῦ λόγου συμβαῖνον νῦν ὀπτέον. Εἰ γὰρ   
πανταχοῦ τὸ παραγινόμενον ὡς ἀγαθὸν εἶδος, καὶ τῇ ὕλῃ δὲ  
εἶδος ἓν τὸ ἀγαθόν, πότερον ἠθέλησεν ἂν ἡ ὕλη, εἴπερ  
ἦν αὐτῇ τὸ θέλειν, εἶδος μόνον γενέσθαι; ’Αλλ’ εἰ τοῦτο,  
ἀπολέσθαι θελήσει· τὸ δ’ ἀγαθὸν αὑτῷ πᾶν ζητεῖ. ’Αλλ’  
ἴσως οὐχ ὕλη εἶναι ζητήσει, ἀλλὰ εἶναι, τοῦτο δ’ ἔχουσα  
ἀϕεῖναι αὐτῆς θελήσει τὴν κάκην. ’Αλλὰ τὸ κακὸν πῶς  
ἔϕεσιν ἕξει τοῦ ἀγαθοῦ; ῍Η οὐδὲ τὴν ὕλην ἐν ἐϕέσει  
ἐτιθέμεθα, ἀλλ’ ὑπόθεσιν ἐποιεῖτο ὁ λόγος αἴσθησιν δούς,  
εἴπερ οἷόν τε ἦν δοῦναι ὕλην τηροῦσιν· ἀλλὰ τοῦ εἴδους  
ἐπελθόντος, ὥσπερ ὀνείρατος ἀγαθοῦ, ἐν καλλίονι τάξει  
γεγονέναι. Εἰ μὲν οὖν τὸ κακὸν ἡ ὕλη, εἴρηται· εἰ δ’ ἄλλο  
τι, οἷον κακία, εἰ αἴσθησιν λάβοι τὸ εἶναι αὐτῆς, ἆρ’ οὖν  
ἔτι τὸ οἰκεῖον πρὸς τὸ κρεῖττον τὸ ἀγαθὸν ἔσται; ῍Η οὐχ  
ἡ κακία ἦν ἡ αἰρομένη, ἀλλὰ τὸ κακούμενον. Εἰ δὲ  
ταὐτὸν τὸ εἶναι καὶ τὸ κακόν, πῶς τοῦτο τὸ ἀγαθὸν  
αἱρήσεται; ῎Αλλ’ ἆρά γε, εἰ αἴσθησιν αὐτοῦ λάβοι τὸ  
κακόν, ἀγαπήσει αὑτό; Καὶ πῶς ἀγαπητὸν τὸ μὴ ἀγαθόν 
ἔσται; οὐ γὰρ δὴ τῷ οἰκείῳ ἐθέμεθα τὸ ἀγαθόν. Καὶ 
ταῦτα μὲν ταύτῃ. ’Αλλ’ εἰ εἶδος τὸ ἀγαθὸν πανταχοῦ καὶ 
μᾶλλον ἐπαναβαίνουσι μᾶλλον εἶδος - μᾶλλον γὰρ ψυχὴ  
εἶδος ἢ σώματος εἶδος, καὶ ψυχῆς τὸ μὲν μᾶλλον, τὸ δ’  
ἐπιμᾶλλον, καὶ νοῦς ψυχῆς - τὸ ἀγαθὸν ἂν προσχωροῖ   
τῷ τῆς ψυχῆς ἐναντίῳ καὶ οἷον καθαιρομένῳ καὶ ἀποτι-  
θεμένῳ κατὰ δύναμιν μὲν ἑκάστῳ, τὸ δὲ μάλιστα πᾶν ὅ τι  
ὕλης ἀποτιθεμένῳ. Καὶ δὴ καὶ ἡ τοῦ ἀγαθοῦ ϕύσις πᾶσαν  
ὕλην ϕυγοῦσα, μᾶλλον δὲ οὐδαμῇ οὐδαμῶς πλησίον γενο- 
μένη, ἀναπεϕευγυῖα ἂν εἴη εἰς τὴν ἀνείδεον ϕύσιν, ἀϕ’  
ἧς τὸ πρῶτον εἶδος. ’Αλλὰ περὶ τούτου ὕστερον.  
@C[29]
’Αλλ’ εἰ μὴ ἕποιτο ἡδονὴ τῷ ἀγαθῷ, γίνοιτο δὲ πρὸ  
τῆς ἡδονῆς τι, δι’ ὃ καὶ ἡ ἡδονή, διὰ τί οὐκ ἀσπαστόν;  
῍Η εἰπόντες ἀσπαστὸν ἡδονὴν ἤδη εἴπομεν. ’Αλλ’ εἰ  
ὑπάρξει μέν, ὑπάρξαντος δὲ δυνατὸν μὴ ἀσπαστὸν εἶναι;  
’Αλλ’ εἰ τοῦτο, παρόντος τοῦ ἀγαθοῦ αἴσθησιν ἔχον τὸ  
ἔχον οὐ γνώσεται, ὅτι. ῍Η τί κωλύει καὶ γιγνώσκειν καὶ μὴ  
κινεῖσθαι ἄλλως μετὰ τὸ αὐτὸ ἔχειν; ῝Ο μᾶλλον ἂν τῷ  
σωϕρονεστέρῳ ὑπάρχοι καὶ μᾶλλον τῷ μὴ ἐνδεεῖ. Διὸ  
οὐδὲ τῷ πρώτῳ, οὐ μόνον ὅτι ἁπλοῦν, ἀλλ’ ὅτι ἡ κτῆσις  
δεηθέντος ἡδεῖα. ’Αλλὰ καὶ τουτὶ καταϕανὲς ἔσται τὰ ἄλλα 
ὅσα λοιπὰ προανακαθηραμένοις καὶ ἐκεῖνον τὸν ἀντίτυπον 
λόγον ἀπωσαμένοις. ῎Εστι δὲ οὗτος <τοῦ> ὃς ἀπορεῖ,  
τί ἂν καρπώσαιτο ὁ νοῦν ἔχων εἰς ἀγαθοῦ μοῖραν οὐδὲν  
πληττόμενος, ὅταν ταῦτα ἀκούῃ, τῷ μὴ σύνεσιν αὐτῶν  
ἴσχειν, ἢ ὄνομα ἀκούων ἢ ἄλλο τι ἕκαστον αὐτῶν ὑπο- 
λαμβάνων ἢ αἰσθητόν τι ζητῶν καὶ τὸ ἀγαθὸν ἐν χρήμασιν  
ἤ τισι τοιούτοις τιθέμενος. Πρὸς ὃν λεκτέον, ὡς, ὅταν  
ταῦτα ἀτιμάζῃ, ὁμολογεῖ τίθεσθαί τι παρ’ αὐτῷ ἀγαθόν,  
ἀπορῶν δ’ ὅπῃ, τῇ ἐννοίᾳ τῇ παρ’ αὐτῷ ταῦτα ἐϕαρμόττει.   
Οὐ γὰρ ἔστι λέγειν "μὴ τοῦτο" πάντη ἄπειρον καὶ ἀνεν- 
νόητον ὄντα τούτου. Τάχα δὲ καὶ τὸ ὑπὲρ νοῦν ἀπομαν- 
τεύεται. ῎Επειτα δέ, εἰ τῷ ἀγαθῷ ἢ τῷ ἐγγὺς τούτου  
προσβάλλων ἀγνοεῖ, ἐκ τῶν ἀντικειμένων εἰς ἔννοιαν ἴτω.  
῍Η οὐδὲ κακὸν τὴν ἄνοιαν θήσεται· καίτοι πᾶς αἱρεῖται  
νοεῖν καὶ νοῶν σεμνύνεται. Μαρτυροῦσι δὲ καὶ αἱ αἰσθή- 
σεις εἰδήσεις εἶναι θέλουσαι. Εἰ δὴ νοῦς τίμιον καὶ καλὸν  
καὶ νοῦς ὁ πρῶτος μάλιστα, τί ἂν ϕαντασθείη τις, εἴ τις  
δύναιτο, τὸν τούτου γεννητὴν καὶ πατέρα; Τὸ δὲ εἶναι  
καὶ τὸ ζῆν ἀτιμάζων ἀντιμαρτυρεῖ ἑαυτῷ καὶ τοῖς ἑαυτοῦ  
πάθεσι πᾶσιν. Εἰ δέ τις δυσχεραίνει τὸ ζῆν, ᾧ θάνατος  
μέμικται, τὸ τοιοῦτο δυσχεραίνει, οὐ τὸ ἀληθῶς ζῆν.  
@C[30]
’Αλλὰ εἰ δεῖ τῷ ἀγαθῷ τὴν ἡδονὴν μεμίχθαι καὶ μὴ  
τέλεόν ἐστι τὸ ζῆν, εἴ τις τὰ θεῖα θεῷτο καὶ μάλιστα  
τὴν τούτων ἀρχήν, νῦν ἰδεῖν ἐϕαπτομένους τοῦ ἀγαθοῦ  
πάντως προσήκει. Τὸ μὲν οὖν οἴεσθαι τὸ ἀγαθὸν ἔκ τε  
τοῦ νοῦ ὡς ὑποκειμένου ἔκ τε τοῦ πάθους τῆς ψυχῆς  
ὃ γίνεται ἐκ τοῦ ϕρονεῖν, οὐ τὸ τέλος οὐδ’ αὐτὸ τὸ  
ἀγαθὸν τὸ συναμϕότερόν ἐστι τιθέντος, ἀλλὰ νοῦς ἂν εἴη  
τὸ ἀγαθόν, ἡμεῖς δὲ χαίροντες τῷ τὸ ἀγαθὸν ἔχειν. Καὶ  
εἴη ἂν αὕτη τις δόξα περὶ ἀγαθοῦ. ‘Ετέρα δὲ εἴη ἂν παρὰ  
ταύτην, ἣ μίξασα τῷ νῷ τὴν ἡδονὴν ὡς ἕν τι ἐξ ἀμϕοῖν  
ὑποκείμενον τοῦτο τίθεται εἶναι, ἵν’ ἡμεῖς τὸν τοιοῦτον  
νοῦν κτησάμενοι ἢ καὶ ἰδόντες τὸ ἀγαθὸν ἔχωμεν· τὸ γὰρ  
ἔρημον καὶ μόνον οὔτε γενέσθαι οὔτε αἱρετὸν εἶναι δυ- 
νατὸν ὡς ἀγαθόν. Πῶς ἂν οὖν μιχθείη νοῦς ἡδονῇ εἰς μίαν  
συντέλειαν ϕύσεως; ῞Οτι μὲν οὖν τὴν σώματος ἡδονὴν  
οὐκ ἄν τις οἰηθείη νῷ δυνατὴν εἶναι μίγνυσθαι, παντὶ   
δήπου δῆλον· ἀλλ’ οὐδ’ ὅσαι χαραὶ ψυχῆς ἂν ἄλογοι  
γένοιντο. ’Αλλ’ ἐπειδὴ πάσῃ ἐνεργείᾳ καὶ διαθέσει δὲ καὶ  
ζωῇ ἕπεσθαι δεῖ καὶ συνεῖναι οἷόν τι ἐπιθέον, καθὸ  
τῇ μέν ἐστι κατὰ ϕύσιν ἰούσῃ τὸ ἐμποδίζον καί τι τοῦ  
ἐναντίου παραμεμιγμένον, ὃ οὐκ ἐᾷ τὴν ζωὴν ἑαυτῆς  
εἶναι, τῇ δὲ καθαρὸν καὶ εἰλικρινὲς τὸ ἐνέργημα καὶ  
ἡ ζωὴ ἐν διαθέσει ϕαιδρᾷ, τὴν τοιαύτην τοῦ νοῦ κατά- 
στασιν ἀσμενιστὴν καὶ αἱρετωτάτην εἶναι τιθέμενοι ἡδονῇ  
μεμίχθαι λέγουσιν ἀπορίᾳ οἰκείας προσηγορίας, οἷα  
ποιοῦσι καὶ τὰ ἄλλα ὀνόματα παρ’ ἡμῖν ἀγαπώμενα  
μεταϕέροντες, τὸ "μεθυσθεὶς ἐπὶ τοῦ νέκταρος" καὶ  
"ἐπὶ δαῖτα καὶ ἑστίασιν" καὶ τὸ "μείδησε δὲ πατὴρ"  
οἱ ποιηταὶ καὶ ἄλλα τοιαῦτα μυρία. ῎Εστι γὰρ καὶ τὸ  
ἄσμενον ὄντως ἐκεῖ καὶ τὸ ἀγαπητότατον καὶ τὸ ποθεινό- 
τατον, οὐ γινόμενον οὐδ’ ἐν κινήσει, αἴτιον δὲ τὸ ἐπιχρῶ- 
σαν αὐτὰ καὶ ἐπιλάμψαν καὶ ϕαιδρῦναν. Διὸ καὶ ἀλήθειαν  
τῷ μίγματι προστίθησι καὶ τὸ μετρῆσον πρὸ αὐτοῦ ποιεῖ  
καὶ ἡ συμμετρία καὶ τὸ κάλλος ἐπὶ τῷ μίγματι ἐκεῖθέν  
ϕησιν εἰς τὸ καλὸν ἐλήλυθεν. ῞Ωστε κατὰ τοῦτο ἂν  
ἡμεῖς καὶ ἐν τούτῳ μοίρας· τὸ δὲ ὄντως ὀρεκτὸν ἡμῖν  
ἄλλως μὲν ἡμεῖς αὐτοῖς εἰς τὸ βέλτιστον ἑαυτῶν ἀν- 
άγοντες ἑαυτούς, τοῦτο δὴ τὸ σύμμετρον καὶ καλὸν καὶ  
εἶδος ἀσύνθετον καὶ ζωὴν ἐναργῆ καὶ νοερὰν καὶ καλήν.  
@C[31]
’Αλλ’ ἐπεὶ ἐκαλλύνθη τὰ πάντα ἐκείνῳ τῷ πρὸ  
τούτων καὶ ϕῶς ἔσχε, νοῦς μὲν τὸ τῆς ἐνεργείας τῆς   
νοερᾶς ϕέγγος, ᾧ τὴν ϕύσιν ἐξέλαμψε, ψυχὴ δὲ δύναμιν  
ἔσχεν εἰς τὸ ζῆν ζωῆς πλείονος εἰς αὐτὴν ἐλθούσης.  
῎Ηρθη μὲν οὖν ἐκεῖ καὶ ἔμεινεν ἀγαπήσας τὸ περὶ ἐκεῖνον  
εἶναι· ἐπιστραϕεῖσα δὲ καὶ ψυχὴ ἡ δυνηθεῖσα, ὡς ἔγνω καὶ  
εἶδεν, ἥσθη τε τῇ θέᾳ καὶ ὅσον οἵα τε ἦν ἰδεῖν ἐξεπλάγη.  
Εἶδε δὲ οἷον πληγεῖσα καὶ ἐν αὐτῇ ἔχουσά τι αὐτοῦ  
συνῄσθετο καὶ διατεθεῖσα ἐγένετο ἐν πόθῳ, ὥσπερ οἱ
ἐν τῷ εἰδώλῳ τοῦ ἐρασμίου κινούμενοι εἰς τὸ αὐτὸ ἰδεῖν
ἐθέλειν τὸ ἐρώμενον. ῞Ωσπερ δὲ ἐνταῦθα σχηματίζονται εἰς  
ὁμοιότητα τῷ ἐραστῷ οἳ ἂν ἐρῶσι, καὶ τὰ σώματα εὐπρε- 
πέστερα καὶ τὰς ψυχὰς ἄγοντες εἰς ὁμοιότητα, ὡς μὴ  
λείπεσθαι κατὰ δύναμιν θέλειν τῇ τοῦ ἐρωμένου σωϕρο- 
σύνῃ τε καὶ ἀρετῇ τῇ ἄλλῃ-ἢ ἀπόβλητοι ἂν εἶεν τοῖς  
ἐρωμένοις τοῖς τοιούτοις-καὶ οὗτοί εἰσιν οἱ συνεῖναι δυνά- 
μενοι, τοῦτον τὸν τρόπον καὶ ψυχὴ ἐρᾷ μὲν ἐκείνου ὑπ’  
αὐτοῦ ἐξ ἀρχῆς εἰς τὸ ἐρᾶν κινηθεῖσα. Καὶ ἡ πρόχειρον  
ἔχουσα τὸν ἔρωτα ὑπόμνησιν οὐ περιμένει ἐκ τῶν καλῶν  
τῶν τῇδε, ἔχουσα δὲ τὸν ἔρωτα, καὶ ἂν ἀγνοῇ ὅτι ἔχει,  
ζητεῖ ἀεὶ καὶ πρὸς ἐκεῖνο ϕέρεσθαι θέλουσα ὑπεροψίαν τῶν  
τῇδε ἔχει, καὶ ἰδοῦσα τὰ ἐν τῷδε τῷ παντὶ καλὰ ὑποψίαν  
ἔχει πρὸς αὐτά, ὅτι ἐν σαρξὶ καὶ σώμασιν ὁρᾷ αὐτὰ ὄντα  
καὶ μιαινόμενα τῇ παρούσῃ οἰκήσει καὶ τοῖς μεγέθεσι διει- 
λημμένα καὶ οὐκ αὐτὰ τὰ καλὰ ὄντα· μὴ γὰρ ἂν τολμῆσαι  
ἐκεῖνα οἷά ἐστιν εἰς βόρβορον σωμάτων ἐμβῆναι καὶ ῥυπᾶ- 
ναι ἑαυτὰ καὶ ἀϕανίσαι. ῞Οταν δὲ καὶ παραρρέοντα ἴδῃ,  
ἤδη παντελῶς γιγνώσκει, ὅτι ἄλλοθεν ἔχει, ὃ ἦν αὐτοῖς  
ἐπιθέον. Εἶτ’ ἐκεῖ ϕέρεται δεινὴ ἀνευρεῖν οὗπερ ἐρᾷ οὖσα,   
καὶ οὐκ ἂν πρὶν ἑλεῖν ἀποστᾶσα, εἰ μή πού τις αὐτῆς καὶ  
τὸν ἔρωτα ἐξέλοι. ῎Ενθα δὴ εἶδε μὲν καλὰ πάντα καὶ ἀληθῆ  
ὄντα, καὶ ἐπερρώσθη πλέον τῆς τοῦ ὄντος ζωῆς πληρω- 
θεῖσα, καὶ ὄντως ὂν καὶ αὐτὴ γενομένη καὶ σύνεσιν ὄντως  
λαβοῦσα ἐγγὺς οὖσα αἰσθάνεται οὗ πάλαι ζητεῖ.  
@C[32]
Ποῦ οὖν ὁ ποιήσας τὸ τοσοῦτον κάλλος καὶ τὴν  
τοσαύτην ζωὴν καὶ γεννήσας οὐσίαν; ‘Ορᾷς τὸ ἐπ’ αὐτοῖς
ἅπασι ποικίλοις οὖσιν εἴδεσι κάλλος. Καλὸν μὲν ὡδὶ 
μένειν· ἀλλ’ ἐν καλῷ ὄντα δεῖ βλέπειν, ὅθεν ταῦτα καὶ  
ὅθεν καλά. Δεῖ δ’ αὐτὸ εἶναι τούτων μηδὲ ἕν· τὶ γὰρ  
αὐτῶν ἔσται μέρος τε ἔσται. Οὐ τοίνυν οὐδὲ τοιαύτη  μορ- 
ὴ οὐδέ τις δύναμις οὐδ’ αὖ πᾶσαι αἱ γεγενημέναι καὶ  
οὖσαι ἐνταῦθα, ἀλλὰ δεῖ ὑπὲρ πάσας εἶναι δυνάμεις καὶ  
ὑπὲρ πάσας μορϕάς. ’Αρχὴ δὲ τὸ ἀνείδεον, οὐ τὸ μορϕῆς  
δεόμενον, ἀλλ’ ἀϕ’ οὗ πᾶσα μορϕὴ νοερά. Τὸ γὰρ γενό- 
μενον, εἴπερ ἐγίνετο, ἔδει γενέσθαι τι καὶ μορϕὴν ἰδίαν  
ἔσχεν· ὃ δὲ μηδεὶς ἐποίησε, <τί> τίς ἂν ποιήσειεν; Οὐδὲν
οὖν τοῦτο τῶν ὄντων καὶ πάντα· οὐδὲν μέν, ὅτι ὕστερα τὰ  
ὄντα, πάντα δέ, ὅτι ἐξ αὐτοῦ. Πάντα δὲ ποιεῖν δυνάμενον  
τί ἂν μέγεθος ἔχοι; ῍Η ἄπειρος ἂν εἴη, ἀλλ’ εἰ ἄπειρος,  
μέγεθος ἂν ἔχοι οὐδέν. Καὶ γὰρ μέγεθος ἐν τοῖς ὑστάτοις·  
καὶ δεῖ, εἰ καὶ τοῦτο ποιήσει, αὐτὸν μὴ ἔχειν. Τό τε τῆς  
οὐσίας μέγα οὐ ποσόν· ἔχοι δ’ ἂν καὶ ἄλλο τι μετ’ αὐτὸν  
τὸ μέγεθος. Τὸ δὲ μέγα αὐτοῦ τὸ μηδὲν αὐτοῦ εἶναι δυνα-  
τώτερον παρισοῦσθαί τε μηδὲν δύνασθαι· τίνι γὰρ τῶν  
αὐτοῦ εἰς ἴσον ἄν τι ἔλθοι μηδὲν ταὐτὸν ἔχον; Τό τε εἰς  
ἀεὶ καὶ εἰς πάντα οὐ μέτρον αὐτῷ δίδωσιν οὐδ’ αὖ ἀμε- 
τρίαν· πῶς γὰρ ἂν τὰ ἄλλα μετρήσειεν; Οὐ τοίνυν αὖ  
οὐδὲ σχῆμα. Καὶ μήν, ὅτου ἂν ποθεινοῦ ὄντος μήτε  
σχῆμα μήτε μορϕὴν ἔχοις λαβεῖν, ποθεινότατον καὶ ἐρασ- 
μιώτατον ἂν εἴη, καὶ ὁ ἔρως ἂν ἄμετρος εἴη. Οὐ γὰρ  
ὥρισται ἐνταῦθα ὁ ἔρως, ὅτι μηδὲ τὸ ἐρώμενον, ἀλλ’  
ἄπειρος ἂν εἴη ὁ τούτου ἔρως, ὥστε καὶ τὸ κάλλος αὐτοῦ  
ἄλλον τρόπον καὶ κάλλος ὑπὲρ κάλλος. Οὐδὲν γὰρ ὂν τί  
κάλλος; ’Εράσμιον δὲ ὂν τὸ γεννῶν ἂν εἴη τὸ κάλλος.  
Δύναμις οὖν παντὸς καλοῦ ἄνθος ἐστί, κάλλος καλλο- 
ποιόν. Καὶ γὰρ γεννᾷ αὐτὸ καὶ κάλλιον ποιεῖ τῇ παρ’  
αὐτοῦ περιουσίᾳ τοῦ κάλλους, ὥστε ἀρχὴ κάλλους καὶ  
πέρας κάλλους. Οὖσα δὲ κάλλους ἀρχὴ ἐκεῖνο μὲν καλὸν  
ποιεῖ οὗ ἀρχή, καὶ καλὸν ποιεῖ οὐκ ἐν μορϕῇ· ἀλλὰ καὶ  
αὐτὸ τὸ γενόμενον ἀμορϕεῖν, ἄλλον δὲ τρόπον ἐν μορϕῇ.  
ἡ γὰρ λεγομένη αὐτὸ τοῦτο μόνον μορϕὴ ἐν ἄλλῳ, ἐϕ’  
ἑαυτῆς δὲ οὖσα ἄμορϕον. Τὸ οὖν μετέχον κάλλους μεμόρ- 
ϕωται, οὐ τὸ κάλλος.  
@C[33]
Διὸ καὶ ὅταν κάλλος λέγηται, ϕευκτέον μᾶλλον ἀπὸ  
μορϕῆς τοιαύτης, ἀλλ’ οὐ πρὸ ὀμμάτων ποιητέον, ἵνα μὴ  
ἐκπέσῃς τοῦ καλοῦ εἰς τὸ ἀμυδρᾷ μετοχῇ καλὸν λεγόμενον.   
Τὸ δὲ ἄμορϕον εἶδος καλόν, εἴπερ εἶδός ἐστι, καὶ ὅσῳ ἂν  
ἀποσυλήσας εἴης πᾶσαν μορϕήν, οἷον καὶ τὴν ἐν λόγῳ, ᾗ  
διαϕέρειν ἄλλο ἄλλου λέγομεν, ὡς δικαιοσύνην καὶ σωϕρο- 
σύνην ἀλλήλων ἕτερα, καίτοι καλὰ ὄντα. ’Επειδὴ ὁ νοῦς
ἴδιόν τι νοεῖ, ἠλάττωται, κἂν ὁμοῦ πάντα λάβῃ ὅσα ἐν
τῷ νοητῷ· κἂν ἕκαστον, μίαν μορϕὴν νοητὴν ἔχει· ὁμοῦ δὲ
πάντα οἷον ποικίλην τινά, ἔτι ἐν δεήσει, οἷον δεῖ θεάσασθαι
ὂν ὑπὲρ ἐκεῖνο τὸ πάγκαλον καὶ ποικίλον καὶ οὐ ποικίλον, οὗ
ὀρέγεται μὲν ψυχὴ οὐ λέγουσα διὰ τί τοιοῦτον ποθεῖ, ὁ δὲ
λόγος λέγει, ὅτι τοῦτο τὸ ὄντως, εἴπερ ἐν τῷ πάντη ἀνει-
δέῳ ἡ τοῦ ἀρίστου ϕύσις καὶ ἡ τοῦ ἐρασμιωτάτου. Διὸ ὅ τι
ἂν εἰς εἶδος ἀνάγων τῇ ψυχῇ δεικνύῃς, ἐπὶ τούτῳ ἄλλο τὸ  
μορϕῶσαν ζητεῖ. Λέγει δὴ ὁ λόγος, ὅτι τὸ μορϕὴν ἔχον καὶ  
ἡ μορϕὴ καὶ τὸ εἶδος μεμετρημένον πᾶν, τοῦτο δὲ οὐ πᾶν  
οὐδὲ αὔταρκες οὐδὲ παρ’ αὐτοῦ καλόν, ἀλλὰ καὶ τοῦτο  
μέμικται. Δεῖ τοίνυν ταῦτα μὲν καλά, τὸ δὲ ὄντως ἢ τὸ  
ὑπέρκαλον μὴ μεμετρῆσθαι· εἰ δὲ τοῦτο, μὴ μεμορϕῶσθαι  
μηδὲ εἶδος εἶναι. ’Ανείδεον ἄρα τὸ πρώτως καὶ πρῶτον καὶ  
ἡ καλλονὴ ἐκεῖνο ἡ τοῦ ἀγαθοῦ ϕύσις. Μαρτυρεῖ δὲ καὶ τὸ  
τῶν ἐραστῶν πάθος, ὡς, ἕως ἐστὶν ἐν ἐκείνῳ τῷ τύπον  
αἰσθητὸν ἔχοντι, οὔπω ἐρᾷ· ὅταν δ’ ἀπ’ ἐκείνου αὐτὸς ἐν  
αὑτῷ οὐκ αἰσθητὸν γεννήσῃ τύπον ἐν ἀμερεῖ ψυχῇ, τότε  
ἔρως ϕύεται. Βλέπειν δὲ ζητεῖ τὸ ἐρώμενον, ἵν’ ἐκεῖνο  
ἐπάρδοι μαραινόμενον. Εἰ δὲ σύνεσιν λάβοι, ὡς δεῖ μετα-  
βαίνειν ἐπὶ τὸ ἀμορϕότερον, ἐκείνου ἂν ὀρέγοιτο· καὶ γὰρ  
ὃ ἐξ ἀρχῆς ἔπαθεν, ἐκ σέλαος ἀμυδροῦ ἔρως ϕωτὸς μεγά- 
λου. Τὸ γὰρ ἴχνος τοῦ ἀμόρϕου μορϕή· τοῦτο γοῦν γεννᾷ  
τὴν μορϕήν, οὐχ ἡ μορϕὴ τοῦτο, καὶ γεννᾷ, ὅταν ὕλη προσ- 
έλθῃ. ‘Η δὲ ὕλη πορρωτάτω ἐξ ἀνάγκης, ὅτι μηδὲ τῶν  
ὑστάτων μορϕῶν παρ’ αὐτῆς τινα ἔχει. Εἰ οὖν ἐράσμιον  
μὲν οὐχ ἡ ὕλη, ἀλλὰ τὸ εἰδοποιηθὲν διὰ τὸ εἶδος, τὸ δ’ ἐπὶ  
τῇ ὕλῃ εἶδος παρὰ ψυχῆς, ψυχὴ δὲ μᾶλλον εἶδος καὶ μᾶλ- 
λον ἐράσμιον καὶ νοῦς μᾶλλον ταύτης εἶδος καὶ ἔτι μᾶλλον  
ἐρασμιώτερον, ἀνείδεον δεῖ τὴν καλοῦ τίθεσθαι ϕύσιν τὴν  
πρώτην.  
@C[34]
Καὶ οὐκέτι θαυμάσομεν τὸ τοὺς δεινοὺς πόθους  
παρέχον εἰ πάντη ἀπήλλακται καὶ μορϕῆς νοητῆς· ἐπεὶ  
καὶ ψυχή, ὅταν αὐτοῦ ἔρωτα σύντονον λάβῃ, ἀποτίθεται  
πᾶσαν ἣν ἔχει μορϕήν, καὶ ἥτις ἂν καὶ νοητοῦ ᾖ ἐν αὐτῇ.  
Οὐ γάρ ἐστιν ἔχοντά τι ἄλλο καὶ ἐνεργοῦντα περὶ αὐτὸ  
οὔτε ἰδεῖν οὔτε ἐναρμοσθῆναι. ’Αλλὰ δεῖ μήτε κακὸν μήτ’  
αὖ ἀγαθὸν μηδὲν ἄλλο πρόχειρον ἔχειν, ἵνα δέξηται μόνη  
μόνον. ῞Οταν δὲ τούτου εὐτυχήσῃ ἡ ψυχὴ καὶ ἥκῃ πρὸς  
αὐτήν, μᾶλλον δὲ παρὸν ϕανῇ, ὅταν ἐκείνη ἐκνεύσῃ τῶν παρ- 
όντων καὶ παρασκευάσασα αὑτὴν ὡς ὅτι μάλιστα καλὴν  
καὶ εἰς ὁμοιότητα ἐλθοῦσα (ἡ δὲ παρασκευὴ καὶ ἡ κόσμη-
σις δήλη που τοῖς παρασκευαζομένοις) ἰδοῦσα δὲ ἐν αὐτῇ  
ἐξαίϕνης ϕανέντα (μεταξὺ γὰρ οὐδὲν οὐδ’ ἔτι δύο, ἀλλ’ ἓν  
ἄμϕω· οὐ γὰρ ἂν διακρίναις ἔτι, ἕως πάρεστι· μίμησις δὲ  
τούτου καὶ οἱ ἐνταῦθα ἐρασταὶ καὶ ἐρώμενοι συγκρῖναι θέ- 
λοντες) καὶ οὔτε σώματος ἔτι αἰσθάνεται, ὅτι ἐστὶν ἐν αὐτῷ,   
οὔτε ἑαυτὴν ἄλλο τι λέγει, οὐκ ἄνθρωπον, οὐ ζῷον, οὐκ ὄν,  
οὐδὲ πᾶν (ἀνώμαλος γὰρ ἡ τούτων πως θέα), καὶ οὐδὲ  
σχολὴν ἄγει πρὸς αὐτὰ οὔτε θέλει, ἀλλὰ καὶ αὐτὸ ζητήσασα  
ἐκείνῳ παρόντι ἀπαντᾷ κἀκεῖνο ἀντ’ αὐτῆς βλέπει· τίς δὲ  
οὖσα βλέπει, οὐδὲ τοῦτο σχολάζει ὁρᾶν. ῎Ενθα δὴ οὐδὲν  
πάντων ἀντὶ τούτου ἀλλάξαιτο, οὐδ’ εἴ τις αὐτῇ πάντα τὸν  
οὐρανὸν ἐπιτρέποι, ὡς οὐκ ὄντος ἄλλου ἔτι ἀμείνονος οὐδὲ  
μᾶλλον ἀγαθοῦ· οὔτε γὰρ ἀνωτέρω τρέχει τά τε ἄλλα πάντα  
κατιούσης, κἂν ᾖ ἄνω. ῞Ωστε τότε ἔχει καὶ τὸ κρίνειν καλῶς  
καὶ γιγνώσκειν, ὅτι τοῦτό ἐστιν οὗ ἐϕίετο, καὶ τίθεσθαι, ὅτι  
μηδέν ἐστι κρεῖττον αὐτοῦ. Οὐ γάρ ἐστιν ἀπάτη ἐκεῖ· ἢ  
ποῦ ἂν τοῦ ἀληθοῦς ἀληθέστερον τύχοι; ῝Ο οὖν λέγει,  
ἐκεῖνό ἐστι, καὶ ὕστερον λέγει, καὶ σιωπῶσα δὲ λέγει καὶ  
εὐπαθοῦσα οὐ ψεύδεται, ὅτι εὐπαθεῖ· οὐδὲ γαργαλιζο- 
μένου λέγει τοῦ σώματος, ἀλλὰ τοῦτο γενομένη, ὃ πάλαι,  
ὅτε εὐτύχει. ’Αλλὰ καὶ τὰ ἄλλα πάντα, οἷς πρὶν ἥδετο,  
ἀρχαῖς ἢ δυνάμεσιν ἢ πλούτοις ἢ κάλλεσιν ἢ ἐπιστήμαις,  
ταῦτα ὑπεριδοῦσα λέγει οὐκ ἂν εἰποῦσα μὴ κρείττοσι συν- 
τυχοῦσα τούτων· οὐδὲ ϕοβεῖται, μή τι πάθῃ, μετ’ ἐκείνου  
οὖσα οὐδ’ ὅλως ἰδοῦσα· εἰ δὲ καὶ τὰ ἄλλα τὰ περὶ αὐτὴν  
ϕθείροιτο, εὖ μάλα καὶ βούλεται, ἵνα πρὸς τούτῳ ᾖ μόνον·   
εἰς τόσον ἥκει εὐπαθείας.  
@C[35]
Οὕτω δὲ διάκειται τότε, ὡς καὶ τοῦ νοεῖν καταϕρο- 
νεῖν, ὃ τὸν ἄλλον χρόνον ἠσπάζετο, ὅτι τὸ νοεῖν κίνησίς  
τις ἦν, αὕτη δὲ οὐ κινεῖσθαι θέλει. Καὶ γὰρ οὐδ’ ἐκεῖνόν   
ϕησιν, ὃν ὁρᾷ, καίτοι νοῦς γενόμενος αὕτη θεωρεῖ οἷον νοω- 
θεῖσα καὶ ἐν τῷ τόπῳ τῷ νοητῷ γενομένη· ἀλλὰ γε- 
νομένη μὲν ἐν αὐτῷ καὶ περὶ αὐτὸν ἔχουσα τὸ νοητὸν νοεῖ,  
ἐπὴν δ’ ἐκεῖνον ἴδῃ τὸν θεόν, πάντα ἤδη ἀϕίησιν, οἷον εἴ τις  
εἰσελθὼν εἰς οἶκον ποικίλον καὶ οὕτω καλὸν θεωροῖ ἔνδον  
ἕκαστα τῶν ποικιλμάτων καὶ θαυμάζοι, πρὶν ἰδεῖν τὸν τοῦ  
οἴκου δεσπότην, ἰδὼν δ’ ἐκεῖνον καὶ ἀγασθεὶς οὐ κατὰ τὴν
τῶν ἀγαλμάτων ϕύσιν ὄντα, ἀλλ’ ἄξιον τῆς ὄντως θέας,
ἀϕεὶς ἐκεῖνα τοῦτον μόνον τοῦ λοιποῦ βλέποι, εἶτα βλέπων
καὶ μὴ ἀϕαιρῶν τὸ ὄμμα μηκέτι ὅραμα βλέποι τῷ συνεχεῖ
τῆς θέας, ἀλλὰ τὴν ὄψιν αὐτοῦ συγκεράσαιτο τῷ θεάματι,
ὥστε ἐν αὐτῷ ἤδη τὸ ὁρατὸν πρότερον ὄψιν γεγονέναι,
τῶν δ’ ἄλλων πάντων ἐπιλάθοιτο θεαμάτων. Καὶ τάχα ἂν
σῴζοι τὸ ἀνάλογον ἡ εἰκών, εἰ μὴ ἄνθρωπος εἴη ὁ ἐπιστὰς
τῷ τὰ τοῦ οἴκου θεωμένῳ, ἀλλά τις θεός, καὶ οὗτος οὐ κατ’
ὄψιν ϕανείς, ἀλλὰ τὴν ψυχὴν ἐμπλήσας τοῦ θεωμένου. Καὶ
τὸν νοῦν τοίνυν τὴν μὲν ἔχειν δύναμιν εἰς τὸ νοεῖν, ᾗ τὰ  
ἐν αὐτῷ βλέπει, τὴν δέ, ᾗ τὰ ἐπέκεινα αὐτοῦ ἐπιβολῇ τινι  
καὶ παραδοχῇ, καθ’ ἣν καὶ πρότερον ἑώρα μόνον καὶ ὁρῶν  
ὕστερον καὶ νοῦν ἔσχε καὶ ἕν ἐστι. Καὶ ἔστιν ἐκείνη μὲν  
ἡ θέα νοῦ ἔμϕρονος, αὕτη δὲ νοῦς ἐρῶν, ὅταν ἄϕρων  
γένηται μεθυσθεὶς τοῦ νέκταρος· τότε ἐρῶν γίνεται   
ἁπλωθεὶς εἰς εὐπάθειαν τῷ κόρῳ· καὶ ἔστιν αὐτῷ μεθύειν  
βέλτιον ἢ σεμνοτέρῳ εἶναι τοιαύτης μέθης. Παρὰ μέρος δὲ ὁ  
νοῦς ἐκεῖνος ἄλλα, τὰ δὲ ἄλλοτε ἄλλα ὁρᾷ; ῍Η οὔ· ὁ δὲ λόγος  
διδάσκων γινόμενα ποιεῖ, τὸ δὲ ἔχει τὸ νοεῖν ἀεί, ἔχει δὲ καὶ  
τὸ μὴ νοεῖν, ἀλλὰ ἄλλως ἐκεῖνον βλέπειν. Καὶ γὰρ ὁρῶν  
ἐκεῖνον ἔσχε γεννήματα καὶ συνῄσθετο καὶ τούτων γενομέ- 
νων καὶ ἐνόντων· καὶ ταῦτα μὲν ὁρῶν λέγεται νοεῖν, ἐκεῖνο  
δὲ ᾗ δυνάμει ἔμελλε νοεῖν. ‘Η δὲ ψυχὴ οἷον συγχέασα καὶ  
ἀϕανίσασα μένοντα τὸν ἐν αὐτῇ νοῦν, μᾶλλον δὲ ὁ νοῦς  
αὐτῆς ὁρᾷ πρῶτος, ἔρχεται δὲ ἡ θέα καὶ εἰς αὐτὴν καὶ τὰ  
δύο ἓν γίνεται. ’Εκταθὲν δὲ τὸ ἀγαθὸν ἐπ’ αὐτοῖς καὶ συν- 
αρμοσθὲν τῇ ἀμϕοτέρων συστάσει ἐπιδραμὸν καὶ ἑνῶσαν τὰ  
δύο ἔπεστιν αὐτοῖς μακαρίαν διδοὺς αἴσθησιν καὶ θέαν,  
τοσοῦτον ἄρας, ὥστε μήτε ἐν τόπῳ εἶναι, μήτε ἔν τῳ  
ἄλλῳ, ἐν οἷς πέϕυκεν ἄλλο ἐν ἄλλῳ εἶναι· οὐδὲ γὰρ αὐτός  
που· ὁ δὲ νοητὸς τόπος ἐν αὐτῷ, αὐτὸς δὲ οὐκ ἐν ἄλλῳ.  
Διὸ οὐδὲ κινεῖται ἡ ψυχὴ τότε, ὅτι μηδὲ ἐκεῖνο. Οὐδὲ ψυχὴ  
τοίνυν, ὅτι μηδὲ ζῇ ἐκεῖνο, ἀλλὰ ὑπὲρ τὸ ζῆν. Οὐδὲ νοῦς,  
ὅτι μηδὲ νοεῖ· ὁμοιοῦσθαι γὰρ δεῖ. Νοεῖ δὲ οὐδ’ ἐκεῖνο, ὅτι  
οὐδὲ νοεῖ.  
@C[36]
Τὰ μὲν γὰρ ἄλλα δῆλα, εἴρηται δέ τι καὶ περὶ τού-  
του. ’Αλλ’ ὅμως καὶ νῦν ἐπ’ ὀλίγον λεκτέον ἀρχομένοις μὲν  
ἐκεῖθεν, διὰ λογισμῶν δὲ προϊοῦσιν. ῎Εστι μὲν γὰρ ἡ τοῦ  
ἀγαθοῦ εἴτε γνῶσις εἴτε ἐπαϕὴ μέγιστον, καὶ μέγιστόν  
ϕησι τοῦτ’ εἶναι μάθημα, οὐ τὸ πρὸς αὐτὸ ἰδεῖν μάθημα  
λέγων, ἀλλὰ περὶ αὐτοῦ μαθεῖν τι πρότερον. Διδάσκουσι μὲν  
οὖν ἀναλογίαι τε καὶ ἀϕαιρέσεις καὶ γνώσεις τῶν ἐξ αὐτοῦ  
καὶ ἀναβασμοί τινες, πορεύουσι δὲ καθάρσεις πρὸς αὐτὸ  
καὶ ἀρεταὶ καὶ κοσμήσεις καὶ τοῦ νοητοῦ ἐπιβάσεις καὶ  
ἐπ’ αὐτοῦ ἱδρύσεις καὶ τῶν ἐκεῖ ἑστιάσεις. ῞Οστις <δὲ γε>γέ-
νηται ὁμοῦ θεατής τε καὶ θέαμα αὐτὸς αὑτοῦ καὶ τῶν
ἄλλων καὶ γενόμενος οὐσία καὶ νοῦς καὶ ζῷον παντελὲς
μηκέτι ἔξωθεν αὐτὸ βλέποι-τοῦτο δὲ γενόμενος ἐγγύς ἐστι,
καὶ τὸ ἐϕεξῆς ἐκεῖνο, καὶ πλησίον αὐτὸ ἤδη ἐπὶ παντὶ τῷ
νοητῷ ἐπιστίλβον. ῎Ενθα δὴ ἐάσας τις πᾶν μάθημα, καὶ μέχρι
του παιδαγωγηθεὶς καὶ ἐν καλῷ ἱδρυθείς, ἐν ᾧ μέν ἐστι,
μέχρι τούτου νοεῖ, ἐξενεχθεὶς δὲ τῷ αὐτοῦ τοῦ νοῦ οἷον
κύματι καὶ ὑψοῦ ὑπ’ αὐτοῦ οἷον οἰδήσαντος ἀρθεὶς εἰσεῖδεν
ἐξαίϕνης οὐκ ἰδὼν ὅπως, ἀλλ’ ἡ θέα πλήσασα ϕωτὸς τὰ
ὄμματα οὐ δι’ αὐτοῦ πεποίηκεν ἄλλο ὁρᾶν, ἀλλ’ αὐτὸ τὸ ϕῶς
τὸ ὅραμα ἦν. Οὐ γὰρ ἦν ἐν ἐκείνῳ τὸ μὲν ὁρώμενον, τὸ δὲ  
ϕῶς αὐτοῦ, οὐδὲ νοῦς καὶ νοούμενον, ἀλλ’ αὐγὴ γεννῶσα  
ταῦτα εἰς ὕστερον καὶ ἀϕεῖσα εἶναι παρ’ αὐτῷ· αὐτὸς δὲ  
αὐγὴ μόνον γεννῶσα νοῦν, οὔτι σβέσασα αὐτῆς ἐν τῷ γεν- 
νῆσαι, ἀλλὰ μείνασα μὲν αὐτή, γενομένου δ’ ἐκείνου τῷ   
τοῦτο εἶναι. Εἰ γὰρ μὴ τοῦτο τοιοῦτον ἦν, οὐκ ἂν ὑπέστη  
ἐκεῖνο.  
@C[37]
Οἱ μὲν οὖν νόησιν αὐτῷ δόντες τῷ λόγῳ τῶν μὲν  
ἐλαττόνων καὶ τῶν ἐξ αὐτοῦ οὐκ ἔδοσαν· καίτοι καὶ τοῦτο  
ἄτοπον τὰ ἄλλα, ϕασί τινες, μὴ εἰδέναι· ἀλλ’ οὖν ἐκεῖνοι ἄλλο  
τιμιώτερον αὐτοῦ οὐχ εὑρόντες τὴν νόησιν αὐτῷ αὐτοῦ εἶναι  
ἔδοσαν, ὥσπερ τῇ νοήσει σεμνοτέρου αὐτοῦ ἐσομένου καὶ
τοῦ νοεῖν κρείττονος ἢ κατ’ αὐτὸν ὅ ἐστιν ὄντος, ἀλλ’ οὐκ
αὐτοῦ σεμνύνοντος τὴν νόησιν. Τίνι γὰρ τὸ τίμιον ἕξει, τῇ
νοήσει ἢ αὐτῷ; Εἰ μὲν τῇ νοήσει, αὐτῷ οὐ τίμιον ἢ ἧττον,
εἰ δὲ αὐτῷ, πρὸ τῆς νοήσεώς ἐστι τέλειος καὶ οὐ τῇ νοήσει  
τελειούμενος. Εἰ δ’ ὅτι ἐνέργειά ἐστιν, ἀλλ’ οὐ δύναμις, δεῖ  
νοεῖν, εἰ μὲν οὐσία ἐστὶν ἀεὶ νοοῦσα καὶ τούτῳ ἐνέργειαν  
λέγουσι, δύο ὅμως λέγουσι, τὴν οὐσίαν καὶ τὴν νόησιν, καὶ  
οὐχ ἁπλοῦν λέγουσιν, ἀλλά τι ἕτερον προστιθέασιν αὐτῷ,  
ὥσπερ ὀϕθαλμοῖς τὸ ὁρᾶν κατ’ ἐνέργειαν, κἂν ἀεὶ βλέπωσιν.  
Εἰ δ’ ἐνεργείᾳ λέγουσιν, ὅτι ἐνέργειά ἐστι καὶ νόησις, οὐκ  
ἂν οὖσα νόησις νοοῖ, ὥσπερ οὐδὲ κίνησις κινοῖτο ἄν. Τί  
οὖν; οὐ καὶ αὐτοὶ λέγετε οὐσίαν καὶ ἐνέργειαν εἶναι ἐκεῖνα;  
’Αλλὰ πολλὰ ταῦτα ὁμολογοῦμεν εἶναι καὶ ταῦτα ἕτερα, τὸ   
δὲ πρῶτον ἁπλοῦν, καὶ τὸ ἐξ ἄλλου δίδομεν νοεῖν καὶ οἷον  
ζητεῖν αὐτοῦ τὴν οὐσίαν καὶ αὐτὸ καὶ τὸ ποιῆσαν αὐτό,  
καὶ ἐπιστραϕὲν ἐν τῇ θέᾳ καὶ γνωρίσαν νοῦν ἤδη δικαίως  
εἶναι· τὸ δὲ μήτε γενόμενον μήτ’ ἔχον πρὸ αὐτοῦ, ἀλλ’  
ἀεὶ <ὂν> ὅ ἐστι-τίς αἰτία τοῦ νοεῖν ἕξει; Διὸ ὑπὲρ  
νοῦν ϕησιν ὁ Πλάτων εἶναι ὀρθῶς. Νοῦς μὲν γὰρ μὴ νοῶν  
ἀνόητος· ᾧ γὰρ ἡ ϕύσις ἔχει τὸ νοεῖν, εἰ μὴ τοῦτο πράττοι,  
ἀνόητον· ᾧ δὲ μηδὲν ἔργον ἐστί, τί ἂν τούτῳ τις ἔργον  
προσάγων κατὰ στέρησιν αὐτοῦ κατηγοροῖ τοῦτο, ὅτι μὴ  
πράττει; Οἷον εἰ ἀνίατρον αὐτόν τις λέγοι. Μηδὲν δὲ  
ἔργον εἶναι αὐτῷ, ὅτι μηδὲν ἐπιβάλλει αὐτῷ ποιεῖν· ἀρκεῖ  
γὰρ αὐτὸς καὶ οὐδὲν δεῖ ζητεῖν παρ’ αὐτὸν ὑπὲρ τὰ πάντα  
ὄντα· ἀρκεῖ γὰρ αὐτῷ καὶ τοῖς ἄλλοις ὢν αὐτὸς ὅ ἐστιν.  
@C[38]
῎Εστι δὲ οὐδὲ τὸ "ἔστιν"· οὐδὲν γὰρ οὐδὲ τούτου δεῖ- 
ται· ἐπεὶ οὐδὲ τὸ "ἀγαθός ἐστι" κατὰ τούτου, ἀλλὰ καθ’
οὗ τὸ "ἔστι"· τὸ δὲ "ἔστιν" οὐχ ὡς κατ’ ἄλλου ἄλλο, ἀλλ’
ὡς σημαῖνον ὅ ἐστι. Λέγομεν δὲ τἀγαθὸν περὶ αὐτοῦ λέγον-
τες οὐκ αὐτὸ οὐδὲ κατηγοροῦντες, ὅτι αὐτῷ ὑπάρχει, ἀλλ’
ὅτι αὐτό· εἶτα οὐδ’ "ἔστιν ἀγαθὸν" λέγειν ἀξιοῦντες οὐδὲ
τὸ "τὸ" προτιθέναι αὐτοῦ, δηλοῦν δὲ οὐ δυνάμενοι, εἴ τις
αὐτὸ παντάπασιν ἀϕέλοι, ἵνα μὴ ἄλλο, τὸ δὲ ἄλλο ποιῶμεν,
ὡς μὴ δεῖσθαι τοῦ "ἔστιν" ἔτι, οὕτω λέγομεν "τἀγαθόν".
’Αλλὰ τίς παραδέξεται ϕύσιν οὐκ οὖσαν <ἐν> αἰσθήσει καὶ
γνώσει αὐτῆς; Τί οὖν γνώσεται; "ἐγώ εἰμι"; ’Αλλ’ οὐκ ἔστι.
Διὰ τί οὖν οὐκ ἐρεῖ τὸ "ἀγαθόν εἰμι"; ῍Η πάλιν τὸ "ἔστι"  
κατηγορήσει αὐτοῦ. ’Αλλὰ τὸ "ἀγαθὸν" μόνον ἐρεῖ τι προσ- 
θείς· "ἀγαθὸν" μὲν γὰρ νοήσειεν ἄν τις ἄνευ τοῦ "ἔστιν",  
εἰ μὴ κατ’ ἄλλου κατηγοροῖ· ὁ δὲ αὐτὸ νοῶν ὅτι ἀγαθὸν  
πάντως νοήσει τὸ "ἐγώ εἰμι τὸ ἀγαθόν"· εἰ δὲ μή, ἀγαθὸν  
μὲν νοήσει, οὐ παρέσται δὲ αὐτῷ τὸ ὅτι αὐτός ἐστι τοῦτο  
νοεῖν. Δεῖ οὖν τὴν νόησιν εἶναι, ὅτι "ἀγαθόν εἰμι". Καὶ εἰ  
μὲν νόησις αὐτὴ τὸ ἀγαθόν, οὐκ αὐτοῦ ἔσται νόησις,  
ἀλλ’ ἀγαθοῦ, αὐτός τε οὐκ ἔσται τὸ ἀγαθόν, ἀλλ’ ἡ νόησις.  
Εἰ δὲ ἑτέρα τοῦ ἀγαθοῦ ἡ νόησις τοῦ ἀγαθοῦ, ἔστιν ἤδη τὸ  
ἀγαθὸν πρὸ τῆς νοήσεως αὐτοῦ. Εἰ δ’ ἔστι πρὸ τῆς νοήσεως  
τὸ ἀγαθὸν αὔταρκες, αὔταρκες ὂν αὐτῷ εἰς ἀγαθὸν οὐδὲν  
ἂν δέοιτο τῆς νοήσεως τῆς περὶ αὐτοῦ· ὥστε ᾗ ἀγαθὸν οὐ  
νοεῖ ἑαυτό.  
@C[39]
’Αλλὰ ᾗ τί; ῍Η οὐδὲν ἄλλο πάρεστιν αὐτῷ, ἀλλ’ ἁπλῆ  
τις ἐπιβολὴ αὐτῷ πρὸς αὐτὸν ἔσται. ’Αλλὰ οὐκ ὄντος οἷον   
διαστήματός τινος οὐδὲ διαϕορᾶς πρὸς αὐτὸ τὸ ἐπιβάλλειν  
ἑαυτῷ τί ἂν εἴη ἢ αὐτό; Διὸ καὶ ὀρθῶς ἑτερότητα λαμβάνει,  
ὅπου νοῦς καὶ οὐσία. Δεῖ γὰρ τὸν νοῦν ἀεὶ ἑτερότητα καὶ  
ταὐτότητα λαμβάνειν, εἴπερ νοήσει. ‘Εαυτόν τε γὰρ οὐ  
διακρινεῖ ἀπὸ τοῦ νοητοῦ τῇ πρὸς αὐτὸ ἑτέρου σχέσει τά  
τε πάντα οὐ θεωρήσει, μηδεμιᾶς ἑτερότητος γενομένης εἰς τὸ  
πάντα εἶναι· οὐδὲ γὰρ ἂν οὐδὲ δύο. ῎Επειτα, εἰ νοήσει, οὐ  
δήπου ἑαυτὸν μόνον νοήσει, εἴπερ ὅλως νοήσει· διὰ τί γὰρ οὐχ  
ἅπαντα; ῍Η ἀδυνατήσει; ῞Ολως δὲ οὐχ ἁπλοῦς γίνεται νοῶν  
ἑαυτόν, ἀλλὰ δεῖ τὴν νόησιν τὴν περὶ αὐτοῦ ἑτέρου εἶναι, εἴ  
τι ὅλως δύναιτο νοεῖν αὐτό. ’Ελέγομεν δέ, ὅτι οὐ νόησις  
τοῦτο, οὐδ’ εἰ ἄλλον αὐτὸν ἐθέλοι ἰδεῖν. Νοήσας δὲ αὐτὸς  
πολὺς γίνεται, νοητός, νοῶν, κινούμενος καὶ ὅσα ἄλλα  
προσήκει νῷ. Πρὸς δὲ τούτοις κἀκεῖνο ὁρᾶν προσ- 
ήκει, ὅπερ εἴρηται ἤδη ἐν ἄλλοις, ὡς ἑκάστη νόησις,  
εἴπερ νόησις ἔσται, ποικίλον τι δεῖ εἶναι, τὸ δὲ ἁπλοῦν  
καὶ τὸ αὐτὸ πᾶν οἷον κίνημα, εἰ τοιοῦτον εἴη οἷον ἐπαϕή,  
οὐδὲν νοερὸν ἔχει. Τί οὖν; οὔτε τὰ ἄλλα οὔτε αὐτὸν  
εἰδήσει; [’Αλλὰ σεμνὸν ἑστήξεται] Τὰ μὲν οὖν ἄλλα  
ὕστερα αὐτοῦ, καὶ ἦν πρὸ αὐτῶν ὃ ἦν, καὶ ἐπίκτητος  
αὐτῶν ἡ νόησις καὶ οὐχ ἡ αὐτὴ ἀεὶ καὶ οὐχ ἑστηκότων;  
κἂν τὰ ἑστῶτα δὲ νοῇ, πολύς ἐστιν. Οὐ γὰρ δὴ τὰ μὲν   
ὕστερα μετὰ τῆς νοήσεως καὶ τὴν οὐσίαν ἕξει, αἱ δὲ  
τούτου νοήσεις θεωρίαι κεναὶ μόνον ἔσονται. ‘Η δὲ  
πρόνοια ἀρκεῖ ἐν τῷ αὐτὸν εἶναι, παρ’ οὗ τὰ πάντα.  
Τὸ δὲ πρὸς αὐτὸν πῶς, εἰ μὴ αὐτόν; ’Αλλὰ σεμνὸν  
ἑστήξεται. ῎Ελεγε μὲν οὖν ὁ Πλάτων περὶ τῆς οὐσίας  
λέγων, ὅτι νοήσει, ἀλλ’ οὐ σεμνὸν ἑστήξοιτο ὡς τῆς  
οὐσίας μὲν νοούσης, τοῦ δὲ μὴ νοοῦντος σεμνοῦ ἑστηξο- 
μένου, τὸ μὲν "ἑστήξοιτο" τῷ μὴ ἄλλως ἂν δεδυνῆσθαι  
ἑρμηνεῦσαι, σεμνότερον δὲ καὶ ὄντως σεμνὸν νομίζων  
εἶναι τὸ ὑπερβεβηκὸς τὸ νοεῖν.  
@C[40]
Καὶ ὅτι μὲν μὴ δεῖ νόησιν περὶ αὐτὸν εἶναι,  
εἰδεῖεν ἂν οἱ προσαψάμενοι τοῦ τοιούτου· δεῖ γε μὴν  
παραμύθια ἄττα πρὸς τοῖς εἰρημένοις κομίζειν, εἴ πῃ  
οἷόν τε τῷ λόγῳ σημῆναι. Δεῖ δὲ τὴν πειθὼ μεμιγμένην  
ἔχειν τὴν ἀνάγκην. Δεῖ τοίνυν γιγνώσκειν ἐπιστήσαντα, ὡς  
νόησις πᾶσα ἔκ τινός ἐστι καὶ τινός. Καὶ ἡ μὲν συνοῦσα  
τῷ ἐξ οὗ ἐστιν ὑποκείμενον μὲν ἔχει τὸ οὗ ἐστι νόησις,  
οἷον δὲ ἐπικείμενον αὐτὴ γίνεται ἐνέργεια αὐτοῦ οὖσα  
καὶ πληροῦσα τὸ δυνάμει ἐκεῖνο οὐδὲν αὐτὴ γεννῶσα·  
ἐκείνου γάρ ἐστιν, οὗ ἐστι, μόνον, οἷον τελείωσις. ‘Η δὲ  
οὖσα νόησις μετ’ οὐσίας καὶ ὑποστήσασα τὴν οὐσίαν οὐκ  
ἂν δύναιτο ἐν ἐκείνῳ εἶναι, ἀϕ’ οὗ ἐγένετο· οὐ γὰρ ἂν  
ἐγέννησέ τι ἐν ἐκείνῳ οὖσα. ’Αλλ’ οὖσα δύναμις τοῦ  
γεννᾶν ἐϕ’ ἑαυτῆς ἐγέννα, καὶ ἡ ἐνέργεια αὐτῆς ἐστιν  
οὐσία, καὶ σύνεστι καὶ ἐν τῇ οὐσίᾳ, καὶ ἔστιν οὐχ ἕτερον  
ἡ νόησις καὶ ἡ οὐσία αὕτη καὶ αὖ ᾗ ἑαυτὴν νοεῖ ἡ ϕύσις,   
οὐχ ἕτερον, ἀλλ’ ἢ λόγῳ, τὸ νοούμενον καὶ τὸ νοοῦν,  
πλῆθος ὄν, ὡς δέδεικται πολλαχῇ. Καὶ ἔστιν αὕτη πρώτη  
ἐνέργεια ὑπόστασιν γεννήσασα εἰς οὐσίαν, καὶ ἴνδαλμα  
ὂν ἄλλου οὕτως ἐστὶ μεγάλου τινός, ὥστε ἐγένετο οὐσία.  
Εἰ δ’ ἦν ἐκείνου καὶ μὴ ἀπ’ ἐκείνου, οὐδ’ ἂν ἄλλο τι ἢ  
ἐκείνου ἦν, καὶ οὐκ ἂν ἐϕ’ ἑαυτῆς ὑπόστασις ἦν. Πρώτη  
δὴ οὖσα αὕτη ἐνέργεια καὶ πρώτη νόησις οὐκ ἂν ἔχοι  
οὔτε ἐνέργειαν πρὸ αὐτῆς οὔτε νόησιν. Μεταβαίνων  
τοίνυν τις ἀπὸ ταύτης τῆς οὐσίας καὶ νοήσεως οὔτε ἐπὶ  
οὐσίαν ἥξει οὔτ’ ἐπὶ νόησιν, ἀλλ’ ἐπέκεινα ἥξει οὐσίας  
καὶ νοήσεως ἐπί τι θαυμαστόν, ὃ μήτε ἔχει ἐν αὐτῷ  
οὐσίαν μήτε νόησιν, ἀλλ’ ἔστιν ἔρημον αὐτὸ ἐϕ’ ἑαυτοῦ  
τῶν ἐξ αὐτοῦ οὐδὲν δεόμενον. Οὐ γὰρ ἐνεργήσας πρό- 
τερον ἐγέννησεν ἐνέργειαν· ἤδη γὰρ ἂν ἦν, πρὶν γενέσθαι·  
οὐδὲ νοήσας ἐγέννησε νόησιν· ἤδη γὰρ ἂν νενοήκει, πρὶν  
γενέσθαι νόησιν. ῞Ολως γὰρ ἡ νόησις, εἰ μὲν ἀγαθοῦ,  
χεῖρον αὐτοῦ· ὥστε οὐ τοῦ ἀγαθοῦ ἂν εἴη· λέγω δὲ οὐ  
τοῦ ἀγαθοῦ, οὐχ ὅτι μὴ ἔστι νοῆσαι τὸ ἀγαθόν - τοῦτο γὰρ  
ἔστω - ἀλλ’ ὅτι ἐν αὐτῷ τῷ ἀγαθῷ οὐκ ἂν εἴη νόησις· ἢ ἓν  
ἔσται ὁμοῦ τὸ ἀγαθὸν καὶ τὸ ἔλαττον αὐτοῦ, ἡ νόησις αὐτοῦ.  
Εἰ δὲ χεῖρον ἔσται, ὁμοῦ ἡ νόησις ἔσται καὶ ἡ οὐσία. Εἰ δὲ  
κρεῖττον ἡ νόησις, τὸ νοητὸν χεῖρον ἔσται. Οὐ δὴ ἐν τῷ  
ἀγαθῷ ἡ νόησις, ἀλλὰ χεῖρον οὖσα καὶ διὰ τοῦτο τὸ ἀγαθὸν  
ἀξιωθεῖσα ἑτέρωθι ἂν εἴη αὐτοῦ, καθαρὸν ἐκεῖνο ὥσπερ   
τῶν ἄλλων καὶ αὐτῆς ἀϕεῖσα. Καθαρὸν δὲ ὂν νοήσεως  
εἰλικρινῶς ἐστιν ὅ ἐστιν, οὐ παραποδιζόμενον τῇ νοήσει  
παρούσῃ, ὡς μὴ εἰλικρινὲς καὶ ἓν εἶναι. Εἰ δέ τις καὶ  
τοῦτο ἅμα νοοῦν καὶ νοούμενον ποιεῖ καὶ οὐσίαν καὶ  
νόησιν συνοῦσαν τῇ οὐσίᾳ καὶ οὕτως αὐτὸ νοοῦν θέλει  
ποιεῖν, ἄλλου δεήσεται καὶ τούτου πρὸ αὐτοῦ, ἐπείπερ ἡ  
ἐνέργεια καὶ ἡ νόησις ἢ ἄλλου ὑποκειμένου τελείωσις ἢ  
συνυπόστασις οὖσα πρὸ αὐτῆς καὶ αὐτὴ ἄλλην ἔχει  
ϕύσιν, ᾗ καὶ τὸ νοεῖν εἰκότως. Καὶ γὰρ ἔχει ὃ νοήσει,  
ὅτι ἄλλο πρὸ αὐτῆς· καὶ ὅταν αὐτὴ αὐτήν, οἷον κατα- 
μανθάνει ἃ ἔσχεν ἐκ τῆς ἄλλου θέας ἐν αὐτῇ. ῟Ωι δὲ  
μήτε τι ἄλλο πρὸ αὐτοῦ μήτε τι σύνεστιν αὐτῷ ἐξ ἄλλου,  
τί καὶ νοήσει ἢ πῶς ἑαυτόν; Τί γὰρ ἐζήτει ἢ τί  
ἐπόθει; ῍Η τὴν δύναμιν αὐτοῦ ὅση, ὡς ἐκτὸς οὔσης  
αὐτοῦ, καθὸ ἐνόει; Λέγω δέ, εἰ ἄλλη μὲν ἡ δύναμις αὐτοῦ,  
ἣν ἐμάνθανεν, ἄλλη δέ, ᾗ ἐμάνθανεν· εἰ δὲ μία, τί ζητεῖ;  
@C[41]
Κινδυνεύει γὰρ βοήθεια τὸ νοεῖν δεδόσθαι ταῖς  
ϕύσεσι ταῖς θειοτέραις μέν, ἐλάττοσι δὲ οὔσαις, καὶ οἷον  
αὐταῖς τυϕλαῖς οὔσαις ὄμμα. ‘Ο δ’ ὀϕθαλμὸς τί ἂν δέοιτο  
τὸ ὂν ὁρᾶν ϕῶς αὐτὸς ὤν; ῝Ο δ’ ἂν δέηται, δι’ ὀϕθαλμοῦ  
σκότον ἔχων παρ’ αὐτῷ ϕῶς ζητεῖ. Εἰ οὖν ϕῶς τὸ νοεῖν,  
τὸ δὲ ϕῶς ϕῶς οὐ ζητεῖ, οὐκ ἂν ἐκείνη ἡ αὐγὴ ϕῶς μὴ  
ζητοῦσα ζητήσειε νοεῖν, οὐδὲ προσθήσει αὐτῇ τὸ νοεῖν·  
τί γὰρ καὶ ποιήσει; ῍Η τί προσθήσει δεόμενος καὶ αὐτὸς   
ὁ νοῦς, ἵνα νοῇ; Οὐκ αἰσθάνεται οὖν ἑαυτοῦ - οὐ γὰρ  
δεῖται - οὐδ’ ἔστι δύο, μᾶλλον δὲ <οὐδὲ> πλείω, αὐτός, ἡ
νόησις - οὐ γὰρ δὴ ἡ νόησις αὐτός - δεῖ δὲ τρίτον καὶ
τὸ νοούμενον εἶναι. Εἰ δὲ ταὐτὸν νοῦς, νόησις, νοητόν, πάντη  
ἓν γενόμενα ἀϕανιεῖ αὐτὰ ἐν αὐτοῖς· διακριθέντα δὲ τῷ  
ἄλλο πάλιν αὖ οὐκ ἐκεῖνο ἔσται. ’Εατέον οὖν τὰ ἄλλα  
πάντη ἐπὶ ϕύσεως ἀρίστης οὐδεμιᾶς ἐπικουρίας δεομένης·  
ὃ γὰρ ἂν προσθῇς, ἠλάττωσας τῇ προσθήκῃ τὴν οὐδενὸς  
δεομένην. ‘Ημῖν μὲν γὰρ ἡ νόησις καλόν, ὅτι ψυχὴ  
δεῖται νοῦν ἔχειν, καὶ νῷ, ὅτι τὸ εἶναι αὐτῷ ταὐτόν, καὶ  
ἡ νόησις πεποίηκεν αὐτόν· συνεῖναι οὖν δεῖ τῇ νοήσει  
τοῦτον καὶ σύνεσιν αὐτοῦ λαμβάνειν ἀεί, ὅτι τοῦτο τοῦτο,  
ὅτι τὰ δύο ἕν· εἰ δ’ ἓν ἦν μόνον, ἤρκεσεν ἂν αὐτῷ καὶ οὐκ  
ἂν ἐδεήθη λαβεῖν. ’Επεὶ καὶ τὸ "γνῶθι σαυτὸν" λέγεται  
τούτοις, οἳ διὰ τὸ πλῆθος ἑαυτῶν ἔργον ἔχουσι διαριθμεῖν  
ἑαυτοὺς καὶ μαθεῖν, ὅσα καὶ ποῖα ὄντες οὐ πάντα ἴσασιν  
ἢ οὐδέν, οὐδ’ ὅ τι ἄρχει οὐδὲ κατὰ τί αὐτοί. Εἰ δέ τί  
ἐστιν αὐτό, μειζόνως ἐστὶν ἢ κατὰ γνῶσιν καὶ νόησιν καὶ  
συναίσθησιν αὐτοῦ· ἐπεὶ οὐδὲ ἑαυτῷ οὐδέν ἐστιν· οὐδὲν   
γὰρ εἰσάγει εἰς αὐτόν, ἀλλὰ ἀρκεῖ αὐτό. Οὐ τοίνυν οὐδ’  
ἀγαθὸν αὐτῷ, ἀλλὰ τοῖς ἄλλοις· ταῦτα γὰρ καὶ δεῖται  
αὐτοῦ, αὐτὸ δὲ οὐκ ἂν δέοιτο ἑαυτοῦ· γελοῖον γάρ· οὕτω  
γὰρ ἂν καὶ ἐνδεὲς ἦν αὐτοῦ. Οὐδὲ βλέπει δὴ ἑαυτό· δεῖ  
γάρ τι εἶναι καὶ γίνεσθαι αὐτῷ ἐκ τοῦ βλέπειν. Τούτων  
γὰρ ἁπάντων παρακεχώρηκε τοῖς μετ’ αὐτό, καὶ κινδυνεύει  
μηδὲν τῶν προσόντων τοῖς ἄλλοις ἐκείνῳ παρεῖναι, ὥσπερ  
οὐδὲ οὐσία· οὐ τοίνυν οὐδὲ τὸ νοεῖν, εἴπερ ἐνταῦθα ἡ  
οὐσία καὶ ὁμοῦ ἄμϕω ἡ νόησις ἡ πρώτη καὶ κυρίως καὶ  
τὸ εἶναι. Διὸ οὔτε λόγος οὔτε αἴσθησις οὔτε  
ἐπιστήμη, ὅτι μηδὲν ἔστι κατηγορεῖν αὐτοῦ ὡς παρόν.  
@C[42]
’Αλλ’ ὅταν ἀπορῇς ἐν τῷ τοιούτῳ καὶ ζητῇς, ὅπου  
δεῖ ταῦτα θέσθαι, λογισμῷ ἐπ’ αὐτὰ στελλόμενος, ἀπόθου  
ταῦτα, ἃ νομίζεις σεμνὰ εἶναι, ἐν τοῖς δευτέροις, καὶ  
μήτε τὰ δεύτερα προστίθει τῷ πρώτῳ μήτε τὰ τρίτα  
τοῖς δευτέροις, ἀλλὰ τὰ δεύτερα περὶ τὸ πρῶτον τίθει  
καὶ τὰ τρίτα περὶ τὸ δεύτερον. Οὕτω γὰρ αὐτὰ ἕκαστα  
ἐάσεις, ὡς ἔχει, καὶ τὰ ὕστερα ἐξαρτήσεις ἐκείνων ὡς ἐκεῖνα  
περιθέοντα ἐϕ’ ἑαυτῶν ὄντα. Διὸ καὶ ὀρθῶς καὶ ταύτῃ  
λέγεται περὶ τὸν πάντων βασιλέα πάντα ἐστὶ  
κἀκείνου ἕνεκα πάντα, τὰ πάντα ὄντα λέγοντος αὐτοῦ  
καὶ τὸ ἐκείνου ἕνεκα, ἐπειδὴ καὶ τοῦ εἶναι αἴτιος αὐτοῖς καὶ  
οἷον ὀρέγεται ἐκείνου ἑτέρου ὄντος τῶν πάντων καὶ οὐδὲν  
ἔχοντος, ὃ ἐκείνοις πάρεστιν· ἢ οὐκ ἂν εἴη ἔτι τὰ πάντα,   
εἴ τι ἐκείνῳ τῶν ἄλλων τῶν μετ’ αὐτὸν παρείη. Εἰ οὖν  
καὶ νοῦς τῶν πάντων, οὐδὲ νοῦς ἐκείνῳ. Αἴτιον δὲ λέγων  
πάντων καλῶν τὸ καλὸν ἐν τοῖς εἴδεσι ϕαίνεται τιθέ- 
μενος, αὐτὸ δὲ ὑπὲρ τὸ καλὸν πᾶν τοῦτο. Ταῦτα δὴ δεύ- 
τερα τιθεὶς εἰς <αὐτὰ> τὰ τρίτα ϕησὶν ἀνηρτῆσθαι τὰ μετὰ  
ταῦτα γενόμενα, καὶ περὶ τὰ τρίτα δὲ τιθεὶς εἶναι, δῆλον ὅτι  
τὰ γενόμενα ἐκ τῶν τρίτων, κόσμον τόνδε, εἰς ψυχήν.  
’Ανηρτημένης δὲ ψυχῆς εἰς νοῦν καὶ νοῦ εἰς τἀγαθόν,  
οὕτω πάντα εἰς ἐκεῖνον διὰ μέσων, τῶν μὲν πλησίον, τῶν  
δὲ τοῖς πλησίον γειτονούντων, ἐσχάτην δ’ ἀπόστασιν τῶν   
αἰσθητῶν ἐχόντων εἰς ψυχὴν ἀνηρτημένων.    
@T[9] 
@C[1]
Πάντα τὰ ὄντα τῷ ἑνί ἐστιν ὄντα, ὅσα τε πρώτως  
ἐστὶν ὄντα, καὶ ὅσα ὁπωσοῦν λέγεται ἐν τοῖς οὖσιν εἶναι.  
Τί γὰρ ἂν καὶ εἴη, εἰ μὴ ἓν εἴη; ’Επείπερ ἀϕαιρεθέντα  
τοῦ ἓν ὃ λέγεται οὐκ ἔστιν ἐκεῖνα. Οὔτε γὰρ στρατὸς  
ἔστιν, εἰ μὴ ἓν ἔσται, οὔτε χορὸς οὔτε ἀγέλη μὴ ἓν  
ὄντα. ’Αλλ’ οὐδὲ οἰκία ἢ ναῦς τὸ ἓν οὐκ ἔχοντα, ἐπείπερ  
ἡ οἰκία ἓν καὶ ἡ ναῦς, ὃ εἰ ἀποβάλοι, οὔτ’ ἂν ἡ οἰκία ἔτι  
οἰκία οὔτε ἡ ναῦς. Τὰ τοίνυν συνεχῆ μεγέθη, εἰ μὴ τὸ ἓν  
αὐτοῖς παρείη, οὐκ ἂν εἴη· τμηθέντα γοῦν, καθόσον τὸ   
ἓν ἀπόλλυσιν, ἀλλάσσει τὸ εἶναι. Καὶ δὴ καὶ τὰ τῶν  
ϕυτῶν καὶ ζῴων σώματα ἓν ὄντα ἕκαστα εἰ ϕεύγοι τὸ ἓν  
εἰς πλῆθος θρυπτόμενα, τὴν οὐσίαν αὐτῶν, ἣν εἶχεν,  
ἀπώλεσεν οὐκέτι ὄντα ἃ ἦν, ἄλλα δὲ γενόμενα καὶ ἐκεῖνα,   
ὅσα ἕν ἐστι. Καὶ ἡ ὑγίεια δέ, ὅταν εἰς ἓν συνταχθῇ τὸ  
σῶμα, καὶ κάλλος, ὅταν ἡ τοῦ ἑνὸς τὰ μόρια κατάσχῃ  
ϕύσις· καὶ ἀρετὴ δὲ ψυχῆς, ὅταν εἰς ἓν καὶ εἰς μίαν  
ὁμολογίαν ἑνωθῇ. ῏Αρ’ οὖν, ἐπειδὴ ψυχὴ τὰ πάντα εἰς  
ἓν ἄγει δημιουργοῦσα καὶ πλάττουσα καὶ μορϕοῦσα καὶ  
συντάττουσα, ἐπὶ ταύτην ἐλθόντας δεῖ λέγειν, ὡς αὕτη  
τὸ ἓν χορηγεῖ καὶ αὕτη ἐστι τὸ ἕν; ῍Η ὥσπερ τὰ ἄλλα  
χορηγοῦσα τοῖς σώμασιν οὐκ ἔστιν αὐτὴ ὃ δίδωσιν, οἷον  
μορϕὴ καὶ εἶδος, ἀλλ’ ἕτερα αὐτῆς, οὕτω χρή, εἰ καὶ ἓν  
δίδωσιν, ἕτερον ὂν αὐτῆς νομίζειν αὐτὴν διδόναι καὶ πρὸς τὸ  
ἓν βλέπουσαν ἓν ἕκαστον ποιεῖν, ὥσπερ καὶ πρὸς ἄνθρωπον  
ἄνθρωπον, συλλαμβάνουσαν μετὰ τοῦ ἀνθρώπου τὸ ἐν αὐτῷ  
ἕν. Τῶν γὰρ ἓν λεγομένων οὕτως ἕκαστόν ἐστιν ἕν, ὡς ἔχει  
καὶ ὅ ἐστιν, ὥστε τὰ μὲν ἧττον ὄντα ἧττον ἔχειν τὸ ἕν, τὰ  
δὲ μᾶλλον μᾶλλον. Καὶ δὴ καὶ ψυχὴ ἕτερον οὖσα τοῦ ἑνὸς 
<τὸ> μᾶλλον <ἕν> ἔχει κατὰ λόγον τοῦ μᾶλλον καὶ ὄντως
εἶναι τὸ μᾶλλον ἕν. Οὐ μὴν αὐτὸ τὸ ἕν· ψυχὴ γὰρ μία
καὶ συμβεβηκός πως τὸ ἕν, καὶ δύο ταῦτα ψυχὴ καὶ ἕν,
ὥσπερ σῶμα καὶ ἕν. Καὶ τὸ μὲν διεστηκός, ὥσπερ χορός,
πορρωτάτω τοῦ ἕν, τὸ δὲ συνεχὲς ἐγγυτέρω· ψυχὴ δὲ ἔτι  
μᾶλλον κοινωνοῦσα καὶ αὐτή. Εἰ δ’ ὅτι ἄνευ τοῦ ἓν εἶναι  
οὐδ’ ἂν ψυχὴ εἴη, ταύτῃ εἰς ταὐτόν τις ἄγει ψυχὴν καὶ  
τὸ ἕν, πρῶτον μὲν καὶ τὰ ἄλλα <ἅ> ἐστιν ἕκαστα μετὰ  
τοῦ ἓν εἶναί ἐστιν· ἀλλ’ ὅμως ἕτερον αὐτῶν τὸ ἕν - οὐ  
γὰρ ταὐτὸν σῶμα καὶ ἕν, ἀλλὰ τὸ σῶμα μετέχει τοῦ  
ἕν-ἔπειτα δὲ πολλὴ ἡ ψυχὴ καὶ ἡ μία κἂν εἰ μὴ ἐκ    
μερῶν· πλεῖσται γὰρ δυνάμεις ἐν αὐτῇ, λογίζεσθαι,  
ὀρέγεσθαι, ἀντιλαμβάνεσθαι, ἃ τῷ ἑνὶ ὥσπερ δεσμῷ  
συνέχεται. ’Επάγει μὲν δὴ ψυχὴ τὸ ἓν ἓν οὖσα καὶ  
αὐτὴ ἄλλῳ· πάσχει δὲ τοῦτο καὶ αὐτὴ ὑπ’ ἄλλου.  
@C[2]
῏Αρ’ οὖν ἑκάστῳ μὲν τῶν κατὰ μέρος ἓν οὐ ταὐτὸν  
ἡ οὐσία αὐτοῦ καὶ τὸ ἕν, ὅλῳ δὲ τῷ ὄντι καὶ τῇ οὐσίᾳ  
ταὐτὸν ἡ οὐσία καὶ τὸ ὂν καὶ τὸ ἕν; ῞Ωστε τὸν  
ἐξευρόντα τὸ ὂν ἐξευρηκέναι καὶ τὸ ἕν, καὶ αὐτὴν τὴν  
οὐσίαν αὐτὸ εἶναι τὸ ἕν· οἷον, εἰ νοῦς ἡ οὐσία, νοῦν καὶ  
τὸ ἓν εἶναι πρώτως ὄντα ὂν καὶ πρώτως ἕν, μεταδιδόντα  
δὲ τοῖς ἄλλοις τοῦ εἶναι οὕτως καὶ κατὰ τοσοῦτον καὶ τοῦ  
ἑνός. Τί γὰρ ἄν τις καὶ παρ’ αὐτὰ εἶναι αὐτὸ ϕήσαι;  
῍Η γὰρ ταὐτὸν τῷ ὄντι - ἄνθρωπος γὰρ καὶ εἷς  
ἄνθρωπος ταὐτόν - ἢ οἷον ἀριθμός τις ἑκάστου, ὥσπερ  
εἰ δύο τινὰ ἔλεγες, οὕτως ἐπὶ μόνου τινὸς τὸ ἕν. Εἰ μὲν  
οὖν ὁ ἀριθμὸς τῶν ὄντων, δῆλον ὅτι καὶ τὸ ἕν· καὶ  
ζητητέον τί ἐστιν. Εἰ δὲ ψυχῆς ἐνέργημα τὸ ἀριθμεῖν  
ἐπεξιούσης, οὐδὲν ἂν εἴη ἐν τοῖς πράγμασι τὸ ἕν. ’Αλλ’  
ἔλεγεν ὁ λόγος, εἰ ἀπολεῖ ἕκαστον τὸ ἕν, μηδ’ ἔσεσθαι τὸ  
παράπαν. ‘Ορᾶν οὖν δεῖ, εἰ ταὐτὸν τὸ ἓν ἕκαστον καὶ τὸ  
ὄν, καὶ τὸ ὅλως ὂν καὶ τὸ ἕν. ’Αλλ’ εἰ τὸ ὂν τὸ ἑκάστου  
πλῆθός ἐστι, τὸ δὲ ἓν ἀδύνατον πλῆθος εἶναι, ἕτερον ἂν  
εἴη ἑκάτερον. ῎Ανθρωπος γοῦν καὶ ζῷον καὶ λογικὸν καὶ  
πολλὰ μέρη καὶ συνδεῖται ἑνὶ τὰ πολλὰ ταῦτα· ἄλλο ἄρα  
ἄνθρωπος καὶ ἕν, εἰ τὸ μὲν μεριστόν, τὸ δὲ ἀμερές. Καὶ   
δὴ καὶ τὸ ὅλον ὂν πάντα ἐν αὐτῷ ἔχον τὰ ὄντα πολλὰ  
μᾶλλον ἂν εἴη καὶ ἕτερον τοῦ ἑνός, μεταλήψει δὲ ἔχον  
καὶ μεθέξει τὸ ἕν. ῎Εχει δὲ καὶ ζωὴν [καὶ νοῦν] τὸ ὄν·  
οὐ γὰρ δὴ νεκρόν· πολλὰ ἄρα τὸ ὄν. Εἰ δὲ νοῦς τοῦτο  
εἴη, καὶ οὕτω πολλὰ ἀνάγκη εἶναι. Καὶ ἔτι μᾶλλον, εἰ τὰ  
εἴδη περιέχοι· οὐδὲ γὰρ ἡ ἰδέα ἕν, ἀλλ’ ἀριθμὸς μᾶλλον  
καὶ ἑκάστη καὶ ἡ σύμπασα, καὶ οὕτως ἕν, ὥσπερ ἂν εἴη  
ὁ κόσμος ἕν. ῞Ολως δὲ τὸ μὲν ἓν τὸ πρῶτον, ὁ δὲ νοῦς καὶ  
τὰ εἴδη καὶ τὸ ὂν οὐ πρῶτα. Εἶδός τε γὰρ ἕκαστον ἐκ  
πολλῶν καὶ σύνθετον καὶ ὕστερον· ἐξ ὧν γὰρ ἕκαστόν ἐστι,  
πρότερα ἐκεῖνα. ῞Οτι δὲ οὐχ οἷόν τε τὸν νοῦν τὸ πρῶτον  
εἶναι καὶ ἐκ τῶνδε δῆλον ἔσται· τὸν νοῦν ἀνάγκη ἐν τῷ  
νοεῖν εἶναι καὶ τόν γε ἄριστον καὶ τὸν οὐ πρὸς τὸ ἔξω  
βλέποντα νοεῖν τὸ πρὸ αὐτοῦ· εἰς αὐτὸν γὰρ ἐπιστρέϕων  
εἰς ἀρχὴν ἐπιστρέϕει. Καὶ εἰ μὲν αὐτὸς τὸ νοοῦν καὶ τὸ  
νοούμενον, διπλοῦς ἔσται καὶ οὐχ ἁπλοῦς οὐδὲ τὸ ἕν· εἰ  
δὲ πρὸς ἕτερον βλέπει, πάντως πρὸς τὸ κρεῖττον καὶ  
πρὸ αὐτοῦ. Εἰ δὲ καὶ πρὸς αὐτὸν καὶ πρὸς τὸ κρεῖττον,  
καὶ οὕτως δεύτερον. Καὶ χρὴ τὸν νοῦν τοιοῦτον τίθεσθαι,  
οἷον παρεῖναι μὲν τῷ ἀγαθῷ καὶ τῷ πρώτῳ καὶ βλέπειν  
εἰς ἐκεῖνον, συνεῖναι δὲ καὶ ἑαυτῷ νοεῖν τε καὶ ἑαυτὸν  
καὶ νοεῖν ἑαυτὸν ὄντα τὰ πάντα. Πολλοῦ ἄρα δεῖ τὸ ἓν  
εἶναι ποικίλον ὄντα. Οὐ τοίνυν οὐδὲ τὸ ἓν τὰ πάντα   
ἔσται, οὕτω γὰρ οὐκέτι ἓν εἴη· οὐδὲ νοῦς, καὶ γὰρ  
ἂν οὕτως εἴη τὰ πάντα τοῦ νοῦ τὰ πάντα ὄντος· οὐδὲ  
τὸ ὄν· τὸ γὰρ ὂν τὰ πάντα.  
@C[3]
Τί ἂν οὖν εἴη τὸ ἓν καὶ τίνα ϕύσιν ἔχον; ῍Η οὐδὲν θαυ- 
μαστὸν μὴ ῥᾴδιον εἰπεῖν εἶναι, ὅπου μηδὲ τὸ ὂν ῥᾴδιον  
μηδὲ τὸ εἶδος· ἀλλ’ ἔστιν ἡμῖν γνῶσις εἴδεσιν ἐπερειδομένη.  
῞Οσῳ δ’ ἂν εἰς ἀνείδεον ἡ ψυχὴ ἴῃ, ἐξαδυνατοῦσα περιλα- 
βεῖν τῷ μὴ ὁρίζεσθαι καὶ οἷον τυποῦσθαι ὑπὸ ποικίλου τοῦ  
τυποῦντος ἐξολισθάνει καὶ ϕοβεῖται, μὴ οὐδὲν ἔχῃ. Διὸ  
κάμνει ἐν τοῖς τοιούτοις καὶ ἀσμένη καταβαίνει πολλάκις  
ἀποπίπτουσα ἀπὸ πάντων, μέχρις ἂν εἰς αἰσθητὸν ἥκῃ ἐν  
στερεῷ ὥσπερ ἀναπαυομένη· οἷον καὶ ἡ ὄψις κάμνουσα ἐν  
τοῖς μικροῖς τοῖς μεγάλοις ἀσμένως περιπίπτει. Καθ’ ἑαυ- 
τὴν δὲ ἡ ψυχὴ ὅταν ἰδεῖν ἐθέλῃ, μόνον ὁρῶσα τῷ συνεῖναι  
καὶ ἓν οὖσα τῷ ἓν εἶναι αὐτῷ οὐκ οἴεταί πω ἔχειν ὃ ζητεῖ,  
ὅτι τοῦ νοουμένου μὴ ἕτερόν ἐστιν. ῞Ομως δὴ χρὴ οὕτως  
ποιεῖν τὸν μέλλοντα περὶ τὸ ἓν ϕιλοσοϕήσειν. ’Επεὶ τοίνυν  
ἕν ἐστιν ὃ ζητοῦμεν, καὶ τὴν ἀρχὴν τῶν πάντων ἐπισκο- 
ποῦμεν, τἀγαθὸν καὶ τὸ πρῶτον, οὔτε πόρρω δεῖ γενέσθαι  
τῶν περὶ τὰ πρῶτα εἰς τὰ ἔσχατα τῶν πάντων πεσόντα,  
ἀλλ’ ἱέμενον εἰς τὰ πρῶτα ἐπαναγαγεῖν ἑαυτὸν ἀπὸ τῶν   
αἰσθητῶν ἐσχάτων ὄντων, κακίας τε πάσης ἀπηλλαγμένον  
εἶναι ἅτε πρὸς τὸ ἀγαθὸν σπεύδοντα γενέσθαι, ἐπί τε τὴν   
ἐν ἑαυτῷ ἀρχὴν ἀναβεβηκέναι καὶ ἓν ἐκ πολλῶν γενέσθαι  
ἀρχῆς καὶ ἑνὸς θεατὴν ἐσόμενον. Νοῦν τοίνυν χρὴ γενόμε- 
νον καὶ τὴν ψυχὴν τὴν αὑτοῦ νῷ πιστεύσαντα καὶ ὑϕιδρύ- 
σαντα, ἵν’ ἃ ὁρᾷ ἐκεῖνος ἐγρηγορυῖα δέχοιτο, τούτῳ θεᾶσθαι  
τὸ ἓν οὐ προστιθέντα αἴσθησιν οὐδεμίαν οὐδέ τι παρ’ αὐτῆς  
εἰς ἐκεῖνον δεχόμενον, ἀλλὰ καθαρῷ τῷ νῷ τὸ καθαρώτατον  
θεᾶσθαι καὶ τοῦ νοῦ τῷ πρώτῳ. ῞Οταν τοίνυν ὁ ἐπὶ τὴν  
θέαν τοῦ τοιούτου ἐσταλμένος ἢ μέγεθος ἢ σχῆμα ἢ ὄγκον  
περὶ ταύτην τὴν ϕύσιν ϕαντασθῇ, οὐ νοῦς τούτῳ ἡγεμὼν  
γίνεται τῆς θέας, ὅτι μὴ νοῦς τὰ τοιαῦτα πέϕυκεν ὁρᾶν,  
ἀλλ’ ἔστιν αἰσθήσεως καὶ δόξης ἑπομένης αἰσθήσει ἡ  
ἐνέργεια. ’Αλλὰ δεῖ λαβεῖν παρὰ τοῦ νοῦ τὴν ἐπαγγελίαν  
ὧν δύναται. Δύναται δὲ ὁρᾶν ὁ νοῦς [ἢ τὰ πρὸ αὐτοῦ] ἢ  
τὰ αὐτοῦ [ἢ τὰ παρ’ αὐτοῦ]. Καθαρὰ δὲ καὶ τὰ ἐν αὐτῷ, 
ἔτι δὲ καθαρώτερα καὶ ἁπλούστερα τὰ πρὸ αὐτοῦ, μᾶλλον 
δὲ τὸ πρὸ αὐτοῦ. Οὐδὲ νοῦς τοίνυν, ἀλλὰ πρὸ νοῦ· τὶ γὰρ
τῶν ὄντων ἐστὶν ὁ νοῦς· ἐκεῖνο δὲ οὔ τι, ἀλλὰ πρὸ ἑκάσ-
του, οὐδὲ ὄν· καὶ γὰρ τὸ ὂν οἷον μορϕὴν τὴν τοῦ ὄντος ἔχει,  
ἄμορϕον δὲ ἐκεῖνο καὶ μορϕῆς νοητῆς. Γεννητικὴ γὰρ 
ἡ τοῦ ἑνὸς ϕύσις οὖσα τῶν πάντων οὐδέν ἐστιν αὐτῶν.  
Οὔτε οὖν τι οὔτε ποιὸν οὔτε ποσὸν οὔτε νοῦν οὔτε ψυχήν·  
οὐδὲ κινούμενον οὐδ’ αὖ ἑστώς, οὐκ ἐν τόπῳ, οὐκ ἐν χρόνῳ,  
ἀλλ’ αὐτὸ καθ’ αὑτὸ μονοειδές, μᾶλλον δὲ ἀνεί- 
δεον πρὸ εἴδους ὂν παντός, πρὸ κινήσεως, πρὸ στάσεως·   
ταῦτα γὰρ περὶ τὸ ὄν, ἃ πολλὰ αὐτὸ ποιεῖ. Διὰ τί οὖν, εἰ  
μὴ κινούμενον, οὐχ ἑστώς; ῞Οτι περὶ μὲν τὸ ὂν τούτων  
θάτερον ἢ ἀμϕότερα ἀνάγκη, τό τε ἑστὼς στάσει ἑστὼς καὶ  
οὐ ταὐτὸν τῇ στάσει· ὥστε συμβήσεται αὐτῷ καὶ οὐκέτι  
ἁπλοῦν μενεῖ. ’Επεὶ καὶ τὸ αἴτιον λέγειν οὐ κατηγορεῖν  
ἐστι συμβεβηκός τι αὐτῷ, ἀλλ’ ἡμῖν, ὅτι ἔχομέν τι παρ’  
αὐτοῦ ἐκείνου ὄντος ἐν αὐτῷ· δεῖ δὲ μηδὲ τὸ "ἐκείνου"  
μηδὲ ὄντως λέγειν ἀκριβῶς λέγοντα, ἀλλ’ ἡμᾶς οἷον  
ἔξωθεν περιθέοντας τὰ αὑτῶν ἑρμηνεύειν ἐθέλειν πάθη ὁτὲ  
μὲν ἐγγύς, ὁτὲ δὲ ἀποπίπτοντας ταῖς περὶ αὐτὸ ἀπορίαις.  
@C[4]
Γίνεται δὲ ἡ ἀπορία μάλιστα, ὅτι μηδὲ κατ’ ἐπιστή- 
μην ἡ σύνεσις ἐκείνου μηδὲ κατὰ νόησιν, ὥσπερ τὰ ἄλλα  
νοητά, ἀλλὰ κατὰ παρουσίαν ἐπιστήμης κρείττονα. Πάσχει  
δὲ ἡ ψυχὴ τοῦ ἓν εἶναι τὴν ἀπόστασιν καὶ οὐ πάντη ἐστὶν  
ἕν, ὅταν ἐπιστήμην του λαμβάνῃ· λόγος γὰρ ἡ ἐπιστήμη,  
πολλὰ δὲ ὁ λόγος. Παρέρχεται οὖν τὸ ἓν εἰς ἀριθμὸν καὶ  
πλῆθος πεσοῦσα. ‘Υπὲρ ἐπιστήμην τοίνυν δεῖ δραμεῖν καὶ  
μηδαμῇ ἐκβαίνειν τοῦ ἓν εἶναι, ἀλλ’ ἀποστῆναι δεῖ καὶ  
ἐπιστήμης καὶ ἐπιστητῶν καὶ παντὸς ἄλλου καὶ καλοῦ  
θεάματος. Πᾶν γὰρ καλὸν ὕστερον ἐκείνου καὶ παρ’ ἐκεί- 
νου, ὥσπερ πᾶν ϕῶς μεθημερινὸν παρ’ ἡλίου. Διὸ οὐδὲ  
ῥητὸν οὐδὲ γραπτόν, ϕησιν, ἀλλὰ λέγομεν καὶ γράϕομεν  
πέμποντες εἰς αὐτὸ καὶ ἀνεγείροντες ἐκ τῶν λόγων ἐπὶ τὴν  
θέαν ὥσπερ ὁδὸν δεικνύντες τῷ τι θεάσασθαι βουλομένῳ.  
Μέχρι γὰρ τῆς ὁδοῦ καὶ τῆς πορείας ἡ δίδαξις, ἡ δὲ  
θέα αὐτοῦ ἔργον ἤδη τοῦ ἰδεῖν βεβουλημένου. Εἰ δὲ μὴ  
ἦλθέ τις ἐπὶ τὸ θέαμα, μηδὲ σύνεσιν ἔσχεν ἡ ψυχὴ τῆς   
ἐκεῖ ἀγλαΐας μηδὲ ἔπαθε μηδὲ ἔσχεν ἐν ἑαυτῷ οἷον ἐρωτι- 
κὸν πάθημα ἐκ τοῦ ἰδεῖν ἐραστοῦ ἐν ᾧ ἐρᾷ ἀναπαυσα- 
μένου, δεξάμενος ϕῶς ἀληθινὸν καὶ πᾶσαν τὴν ψυχὴν περι- 
ϕωτίσας διὰ τὸ ἐγγυτέρω γεγονέναι, ἀναβεβηκέναι δὲ ἔτι  
ὀπισθοβαρὴς ὑπάρχων, ἃ ἐμπόδια ἦν τῇ θέᾳ, καὶ οὐ μόνος  
ἀναβεβηκώς, ἀλλ’ ἔχων τὸ διεῖργον ἀπ’ αὐτοῦ, ἢ μήπω εἰς  
ἓν συναχθείς-οὐ γὰρ δὴ ἄπεστιν οὐδενὸς ἐκεῖνο καὶ  
πάντων δέ, ὥστε παρὼν μὴ παρεῖναι ἀλλ’ ἢ τοῖς δέχεσθαι  
δυναμένοις καὶ παρεσκευασμένοις, ὥστε ἐναρμόσαι καὶ  
οἷον ἐϕάψασθαι καὶ θίγειν ὁμοιότητι καὶ τῇ ἐν αὐτῷ  
δυνάμει συγγενεῖ τῷ ἀπ’ αὐτοῦ· ὅταν οὕτως ἔχῃ, ὡς εἶχεν,  
ὅτε ἦλθεν ἀπ’ αὐτοῦ, ἤδη δύναται ἰδεῖν ὡς πέϕυκεν ἐκεῖ- 
νος θεατὸς εἶναι-εἰ οὖν μήπω ἐστὶν ἐκεῖ, ἀλλὰ διὰ ταῦτά  
ἐστιν ἔξω, ἢ δι’ ἔνδειαν τοῦ παιδαγωγοῦντος λόγου καὶ  
πίστιν περὶ αὐτοῦ παρεχομένου, δι’ ἐκεῖνα μὲν αὐτὸν ἐν  
αἰτίᾳ τιθέσθω, καὶ πειράσθω ἀποστὰς πάντων μόνος  
εἶναι, ἃ δὲ ἐν τοῖς λόγοις ἀπιστεῖ ἐλλείπων, ὧδε δια- 
νοείσθω.  
@C[5]
῞Οστις οἴεται τὰ ὄντα τύχῃ καὶ τῷ αὐτομάτῳ διοι-  
κεῖσθαι καὶ σωματικαῖς συνέχεσθαι αἰτίαις, οὗτος πόρρω  
ἀπελήλαται καὶ θεοῦ καὶ ἐννοίας ἑνός, καὶ ὁ λόγος οὐ πρὸς  
τούτους, ἀλλὰ πρὸς τοὺς ἄλλην ϕύσιν παρὰ τὰ σώματα  
τιθεμένους καὶ ἀνιόντας ἐπὶ ψυχήν. Καὶ δὴ δεῖ τούτους  
ϕύσιν ψυχῆς κατανενοηκέναι τά τε ἄλλα καὶ ὡς παρὰ νοῦ  
ἐστι καὶ λόγου παρὰ τούτου κοιωνήσασα ἀρετὴν ἴσχει· 
μετὰ δὲ ταῦτα νοῦν λαβεῖν ἕτερον τοῦ λογιζομένου καὶ λο- 
γιστικοῦ καλουμένου, καὶ τοὺς λογισμοὺς ἤδη οἷον ἐν δια-  
στάσει καὶ κινήσει, καὶ τὰς ἐπιστήμας λόγους ἐν ψυχῇ τὰς  
τοιαύτας ἐν ϕανερῷ ἤδη γεγονυίας τῷ ἐν τῇ ψυχῇ γεγονέ- 
ναι τὸν νοῦν τῶν ἐπιστημῶν αἴτιον. Καὶ νοῦν ἰδόντα οἷον  
αἰσθητὸν τῷ ἀντιληπτὸν εἶναι ἐπαναβεβηκότα τῇ ψυχῇ καὶ  
πατέρα αὐτῆς ὄντα κόσμον νοητόν, νοῦν ἥσυχον καὶ ἀτρεμῆ  
κίνησιν ϕατέον πάντα ἔχοντα ἐν αὐτῷ καὶ πάντα ὄντα,  
πλῆθος ἀδιάκριτον καὶ αὖ διακεκριμένον. Οὔτε γὰρ διακέ- 
κριται ὡς οἱ λόγοι οἱ ἤδη καθ’ ἓν νοούμενοι, οὔτε συγ- 
κέχυται τὰ ἐν αὐτῷ· πρόεισι γὰρ ἕκαστον χωρίς· οἷον καὶ ἐν  
ταῖς ἐπιστήμαις πάντων ἐν ἀμερεῖ ὄντων ὅμως ἐστὶν 
ἕκαστον χωρὶς αὐτῶν. Τοῦτο οὖν τὸ ὁμοῦ πλῆθος, ὁ κόσ-
μος ὁ νοητός, ἔστι μὲν ὃ πρὸς τῷ πρώτῳ, καί ϕησιν αὐτὸ
ὁ λόγος ἐξ ἀνάγκης εἶναι, εἴπερ τις καὶ ψυχὴν εἶναι, τοῦτο
δὲ κυριώτερον ψυχῆς· οὐ μέντοι πρῶτον, ὅτι ἓν μηδὲ  
ἁπλοῦν· ἁπλοῦν δὲ τὸ ἓν καὶ ἡ πάντων ἀρχή. Τὸ δὴ πρὸ  
τοῦ ἐν τοῖς οὖσι τιμιωτάτου, εἴπερ δεῖ τι πρὸ νοῦ εἶναι  
ἓν μὲν εἶναι βουλομένου, οὐκ ὄντος δὲ ἕν, ἑνοειδοῦς δέ,  
ὅτι αὐτῷ μηδὲ ἐσκέδασται ὁ νοῦς, ἀλλὰ σύνεστιν ἑαυτῷ  
ὄντως οὐ διαρτήσας ἑαυτὸν τῷ πλησίον μετὰ τὸ ἓν εἶναι,   
ἀποστῆναι δέ πως τοῦ ἑνὸς τολμήσας - τὸ δὴ πρὸ τούτου  
θαῦμα τοῦ ἕν, ὃ μὴ ὄν ἐστιν, ἵνα μὴ καὶ ἐνταῦθα κατ’ ἄλλου  
τὸ ἕν, ᾧ ὄνομα μὲν κατὰ ἀλήθειαν οὐδὲν προσῆκον, εἴπερ  
δὲ δεῖ ὀνομάσαι, κοινῶς ἂν λεχθὲν προσηκόντως ἕν, οὐχ  
ὡς ἄλλο, εἶτα ἕν, χαλεπὸν μὲν γνωσθῆναι διὰ τοῦτο,  
γιγνωσκόμενον δὲ μᾶλλον τῷ ἀπ’ αὐτοῦ γεννήματι, τῇ οὐσίᾳ  
- καὶ ἄγει εἰς οὐσίαν νοῦς - καὶ αὐτοῦ ἡ ϕύσις τοιαύτη,  
ὡς πηγὴν τῶν ἀρίστων εἶναι καὶ δύναμιν γεννῶσαν τὰ  
ὄντα μένουσαν ἐν ἑαυτῇ καὶ οὐκ ἐλαττουμένην οὐδὲ ἐν 
τοῖς γινομένοις ὑπ’ αὐτῆς οὖσαν. ῞Ο τι καὶ πρὸ τούτων, 
ὀνομάζομεν ἓν ἐξ ἀνάγκης τῷ σημαίνειν ἀλλήλοις αὐτὴν τῷ  
ὀνόματι εἰς ἔννοιαν ἀμέριστον ἄγοντες καὶ τὴν ψυχὴν   
ἑνοῦν θέλοντες, οὐχ οὕτως ἓν λέγοντες καὶ ἀμερές, ὡς  
σημεῖον ἢ μονάδα λέγοντες· τὸ γὰρ οὕτως ἓν ποσοῦ ἀρχαί,  
ὃ οὐκ ἂν ὑπέστη μὴ προούσης οὐσίας καὶ τοῦ πρὸ οὐσίας·  
οὔκουν δεῖ ἐνταῦθα βάλλειν τὴν διάνοιαν· ἀλλὰ ταῦτα  
ὁμοίως αἰεὶ ἐκείνοις ἐν ἀναλογίαις τῷ ἁπλῷ καὶ τῇ ϕυγῇ  
τοῦ πλήθους καὶ τοῦ μερισμοῦ.  
@C[6]
Πῶς οὖν λέγομεν ἕν, καὶ πῶς τῇ νοήσει ἐϕαρμοστέον;  
῍Η πλεόνως τιθέμενον ἓν ἢ ὡς μονὰς καὶ σημεῖον ἑνίζεται.  
’Ενταῦθα μὲν γὰρ μέγεθος ἡ ψυχὴ ἀϕελοῦσα καὶ ἀριθμοῦ 
πλῆθος καταλήγει εἰς τὸ σμικρότατον καὶ ἐπερείδεταί τινι 
ἀμερεῖ μέν, ἀλλὰ ὃ ἦν ἐν μεριστῷ καὶ ὅ ἐστιν ἐν ἄλλῳ· τὸ 
δὲ οὔτε ἐν ἄλλῳ οὔτε ἐν μεριστῷ οὔτε οὕτως ἀμερές,  
ὡς τὸ μικρότατον· μέγιστον γὰρ ἁπάντων οὐ μεγέθει, ἀλλὰ  
δυνάμει, ὥστε καὶ τὸ ἀμέγεθες δυνάμει· ἐπεὶ καὶ τὰ μετ’
αὐτὸ ὄντα ταῖς δυνάμεσιν ἀμέριστα καὶ ἀμερῆ, οὐ τοῖς
ὄγκοις. Ληπτέον δὲ καὶ ἄπειρον αὐτὸν οὐ τῷ ἀδιεξιτήτῳ ἢ
τοῦ μεγέθους ἢ τοῦ ἀριθμοῦ, ἀλλὰ τῷ ἀπεριλήπτῳ τῆς δυ-
νάμεως. ῞Οταν γὰρ ἂν αὐτὸν νοήσῃς οἷον ἢ νοῦν ἢ θεόν, πλέ-
ον ἐστί· καὶ αὖ ὅταν αὐτὸν ἑνίσῃς τῇ διανοίᾳ, καὶ ἐνταῦθα
πλέον ἐστὶν ἢ ὅσον ἂν αὐτὸν ἐϕαντάσθης εἰς τὸ ἑνικώτερον
τῆς σῆς νοήσεως εἶναι· ἐϕ’ ἑαυτοῦ γάρ ἐστιν οὐδενὸς αὐτῷ  
συμβεβηκότος. Τῷ αὐτάρκει δ’ ἄν τις καὶ τὸ ἓν αὐτοῦ ἐνθυ- 
μηθείη. Δεῖ μὲν γὰρ ἱκανώτατον <ὂν> ἁπάντων καὶ αὐταρ- 
κέστατον, καὶ ἀνενδεέστατον εἶναι· πᾶν δὲ πολὺ καὶ [μὴ ἓν]  
ἐνδεές-μὴ ἓν ἐκ πολλῶν γενόμενον. Δεῖται οὖν αὐτοῦ ἡ  
οὐσία ἓν εἶναι. Τὸ δὲ οὐ δεῖται ἑαυτοῦ· αὐτὸ γάρ ἐστι. Καὶ  
μὴν πολλὰ ὂν τοσούτων δεῖται, ὅσα ἔστι, καὶ ἕκαστον τῶν ἐν  
αὐτῷ μετὰ τῶν ἄλλων ὂν καὶ οὐκ ἐϕ’ ἑαυτοῦ, ἐνδεὲς τῶν  
ἄλλων ὑπάρχον, καὶ καθ’ ἓν καὶ κατὰ τὸ ὅλον τὸ τοιοῦτον ἐν-   
δεὲς παρέχεται. Εἴπερ οὖν δεῖ τι αὐταρκέστατον εἶναι, τὸ  
ἓν εἶναι δεῖ τοιοῦτον ὂν μόνον, οἷον μήτε πρὸς αὑτὸ μήτε  
πρὸς ἄλλο ἐνδεὲς εἶναι. Οὐ γάρ τι ζητεῖ, ἵνα ᾖ, οὐδ’ ἵνα  
εὖ ᾖ, οὐδὲ ἵνα ἐκεῖ ἱδρυθῇ. Τοῖς μὲν γὰρ ἄλλοις αἴτιον ὂν  
οὐ παρ’ ἄλλων ἔχει ὅ ἐστι, τό τε εὖ τί ἂν εἴη αὐτῷ ἔξω  
αὐτοῦ; ῞Ωστε οὐ κατὰ συμβεβηκὸς αὐτῷ τὸ εὖ· αὐτὸ γάρ  
ἐστι. Τόπος τε οὐδεὶς αὐτῷ· οὐ γὰρ δεῖται ἱδρύσεως ὥσπερ  
αὑτὸ ϕέρειν οὐ δυνάμενον, τό τε ἱδρυθησόμενον ἄψυχον καὶ  
ὄγκος πίπτων, ἐὰν μήπω ἱδρυθῇ. ῞Ιδρυται δὲ καὶ τὰ ἄλλα  
διὰ τοῦτον, δι’ ὃν ὑπέστη ἅμα καὶ ἔσχεν εἰς ὃν ἐτάχθη τόπον·  
ἐνδεὲς δὲ καὶ τὸ τόπον ζητοῦν. ’Αρχὴ δὲ οὐκ ἐνδεὲς τῶν  
μετ’ αὐτό· ἡ δ’ ἁπάντων ἀρχὴ ἀνενδεὲς ἁπάντων. ῞Ο τι γὰρ  
ἐνδεές, ἐϕιέμενον ἀρχῆς ἐνδεές· εἰ δὲ τὸ ἓν ἐνδεές του,  
ζητεῖ δηλονότι τὸ μὴ εἶναι ἕν· ὥστε ἐνδεὲς ἔσται τοῦ  
ϕθεροῦντος· πᾶν δὲ ὃ ἂν λέγηται ἐνδεές, τοῦ εὖ καὶ τοῦ  
σῴζοντός ἐστιν ἐνδεές. ῞Ωστε τῷ ἑνὶ οὐδὲν ἀγαθόν ἐστιν·  
οὐδὲ βούλησις τοίνυν οὐδενός· ἀλλ’ ἔστιν ὑπεράγαθον καὶ  
αὐτὸ οὐχ ἑαυτῷ, τοῖς δὲ ἄλλοις ἀγαθόν, εἴ τι αὐτοῦ δύνα- 
ται μεταλαμβάνειν. Οὐδὲ νόησις, ἵνα μὴ ἑτερότης· οὐδὲ  
κίνησις· πρὸ γὰρ κινήσεως καὶ πρὸ νοήσεως. Τί γὰρ καὶ  
νοήσει; ἑαυτόν; Πρὸ νοήσεως τοίνυν ἀγνοῶν ἔσται, καὶ  
νοήσεως δεήσεται, ἵνα γνῷ ἑαυτὸν ὁ αὐτάρκης ἑαυτῷ.  
Οὐ τοίνυν, ὅτι μὴ γινώσκει μηδὲ νοεῖ ἑαυτόν, ἄγνοια περὶ  
αὐτὸν ἔσται· ἡ γὰρ ἄγνοια ἑτέρου ὄντος γίγνεται, ὅταν  
θάτερον ἀγνοῇ θάτερον· τὸ δὲ μόνον οὔτε γιγνώσκει, οὔτε  
τι ἔχει ὃ ἀγνοεῖ, ἓν δὲ ὂν συνὸν αὑτῷ οὐ δεῖται νοήσεως  
ἑαυτοῦ. ’Επεὶ οὐδὲ τὸ συνεῖναι δεῖ προσάπτειν, ἵνα τηρῇς  
τὸ ἕν, ἀλλὰ καὶ τὸ νοεῖν καὶ τὸ συνιέναι ἀϕαιρεῖν καὶ  
ἑαυτοῦ νόησιν καὶ τῶν ἄλλων· οὐ γὰρ κατὰ τὸν νοοῦντα δεῖ  
τάττειν αὐτόν, ἀλλὰ μᾶλλον κατὰ τὴν νόησιν. Νόησις δὲ οὐ  
νοεῖ, ἀλλ’ αἰτία τοῦ νοεῖν ἄλλῳ· τὸ δὲ αἴτιον οὐ ταὐτὸν τῷ  
αἰτιατῷ. Τὸ δὲ πάντων αἴτιον οὐδέν ἐστιν ἐκείνων. Οὐ  
τοίνυν οὐδὲ ἀγαθὸν λεκτέον τοῦτο, ὃ παρέχει, ἀλλὰ ἄλλως  
τἀγαθὸν ὑπὲρ τὰ ἄλλα ἀγαθά.  
@C[7]
Εἰ δ’ ὅτι μηδὲν τούτων ἐστίν, ἀοριστεῖς τῇ γνώμῃ,  
στῆσον σαυτὸν εἰς ταῦτα, καὶ ἀπὸ τούτων θεῶ· θεῶ δὲ  
μὴ ἔξω ῥίπτων τὴν διάνοιαν. Οὐ γὰρ κεῖταί που ἐρημῶσαν  
αὐτοῦ τὰ ἄλλα, ἀλλ’ ἔστι τῷ δυναμένῳ θίγειν ἐκεῖ  
παρόν, τῷ δ’ ἀδυνατοῦντι οὐ πάρεστιν. ῞Ωσπερ δὲ ἐπὶ  
τῶν ἄλλων οὐκ ἔστι τι νοεῖν ἄλλο νοοῦντα καὶ πρὸς ἄλλῳ  
ὄντα, ἀλλὰ δεῖ μηδὲν προσάπτειν τῷ νοουμένῳ, ἵν’ ᾖ  
αὐτὸ τὸ νοούμενον, οὕτω δεῖ καὶ ἐνταῦθα εἰδέναι, ὡς  
οὐκ ἔστιν ἄλλου ἔχοντα ἐν τῇ ψυχῇ τύπον ἐκεῖνο νοῆσαι   
ἐνεργοῦντος τοῦ τύπου, οὐδ’ αὖ ἄλλοις κατειλημμένην  
τὴν ψυχὴν καὶ κατεχομένην τυπωθῆναι τῷ τοῦ ἐναντίου  
τύπῳ, ἀλλ’ ὥσπερ περὶ τῆς ὕλης λέγεται, ὡς ἄρα ἄποιον  
εἶναι δεῖ πάντων, εἰ μέλλει δέχεσθαι τοὺς πάντων τύπους,  
οὕτω καὶ πολὺ μᾶλλον ἀνείδεον τὴν ψυχὴν γίνεσθαι, εἰ μέλ- 
λει μηδὲν ἐμπόδιον ἐγκαθήμενον ἔσεσθαι πρὸς πλήρωσιν  
καὶ ἔλλαμψιν αὐτῇ τῆς ϕύσεως τῆς πρώτης. Εἰ δὲ τοῦτο,  
πάντων τῶν ἔξω ἀϕεμένην δεῖ ἐπιστραϕῆναι πρὸς τὸ  
εἴσω πάντη, μὴ πρός τι τῶν ἔξω κεκλίσθαι, ἀλλὰ ἀγνοή- 
σαντα τὰ πάντα καὶ πρὸ τοῦ μὲν τῇ διαθέσει, τότε δὲ  
καὶ τοῖς εἴδεσιν, ἀγνοήσαντα δὲ καὶ αὑτὸν ἐν τῇ θέᾳ  
ἐκείνου γενέσθαι, κἀκείνῳ συγγενόμενον καὶ ἱκανῶς οἷον  
ὁμιλήσαντα ἥκειν ἀγγέλλοντα, εἰ δύναιτο, καὶ ἄλλῳ τὴν  
ἐκεῖ συνουσίαν· οἵαν ἴσως καὶ Μίνως ποιούμενος  
ὀαριστὴς τοῦ Διὸς ἐϕημίσθη εἶναι, ἧς μεμνημένος  
εἴδωλα αὐτῆς τοὺς νόμους ἐτίθει τῇ τοῦ θείου ἐπαϕῇ εἰς  
νόμων πληρούμενος θέσιν. ῍Η καὶ τὰ πολιτικὰ οὐκ ἄξια  
αὐτοῦ νομίσας ἀεὶ ἐθέλει μένειν ἄνω, ὅπερ καὶ τῷ  
πολὺ ἰδόντι γένοιτο ἂν πάθημα. Οὐδενός ϕησίν ἐστιν  
ἔξω, ἀλλὰ πᾶσι σύνεστιν οὐκ εἰδόσι. Φεύγουσι γὰρ  
αὐτοὶ αὐτοῦ ἔξω, μᾶλλον δὲ αὑτῶν ἔξω. Οὐ δύνανται οὖν   
ἑλεῖν ὃν πεϕεύγασιν, οὐδ’ αὑτοὺς ἀπολωλεκότες ἄλλον  
ζητεῖν, οὐδέ γε παῖς αὑτοῦ ἔξω ἐν μανίᾳ γεγενημένος  
εἰδήσει τὸν πατέρα· ὁ δὲ μαθὼν ἑαυτὸν εἰδήσει καὶ  
ὁπόθεν.  
@C[8]
Εἴ τις οὖν ψυχὴ οἶδεν ἑαυτὴν τὸν ἄλλον χρόνον,  
καὶ οἶδεν ὅτι ἡ κίνησις αὐτῆς οὐκ εὐθεῖα, ἀλλ’ ἢ ὅταν  
κλάσιν λάβῃ, ἡ δὲ κατὰ ϕύσιν κίνησις οἵα ἡ ἐν κύκλῳ  
περί τι οὐκ ἔξω, ἀλλὰ περὶ κέντρον, τὸ δὲ κέντρον ἀϕ’  
οὗ ὁ κύκλος, κινήσεται περὶ τοῦτο, ἀϕ’ οὗ ἐστι, καὶ  
τούτου ἀναρτήσεται συμϕέρουσα ἑαυτὴν πρὸς τὸ αὐτό,  
πρὸς ὃ ἐχρῆν μὲν πάσας, ϕέρονται δὲ αἱ θεῶν  
ἀεί· πρὸς ὃ ϕερόμεναι θεοί εἰσι. Θεὸς γὰρ τὸ ἐκείνῳ  
συνημμένον, τὸ δὲ πόρρω ἀϕιστάμενον ἄνθρωπος ὁ πολὺς  
καὶ θηρίον. Τὸ οὖν τῆς ψυχῆς οἷον κέντρον τοῦτό ἐστι  
τὸ ζητούμενον; ῍Η ἄλλο τι δεῖ νομίσαι, εἰς ὃ πάντα  
οἷον κέντρα συμπίπτει; Καὶ ὅτι ἀναλογίᾳ τὸ κέντρον  
τοῦδε τοῦ κύκλου; Οὐδὲ γὰρ οὕτω κύκλος ἡ ψυχὴ ὡς τὸ  
σχῆμα, ἀλλ’ ὅτι ἐν αὐτῇ καὶ περὶ αὐτὴν ἡ ἀρχαία   
ϕύσις, καὶ ὅτι ἀπὸ τοιούτου, καὶ ἔτι μᾶλλον καὶ ὅτι  
χωρισθεῖσαι ὅλαι. Νῦν δέ, ἐπεὶ μέρος ἡμῶν κατέχεται  
ὑπὸ τοῦ σώματος, οἷον εἴ τις τοὺς πόδας ἔχοι ἐν ὕδατι,  
τῷ δ’ ἄλλῳ σώματι ὑπερέχοι, τῷ δὴ μὴ βαπτισθέντι τῷ  
σώματι ὑπεράραντες, τούτῳ συνάπτομεν κατὰ τὸ ἑαυτῶν  
κέντρον τῷ οἷον πάντων κέντρῳ, καθάπερ τῶν μεγίστων  
κύκλων τὰ κέντρα τῷ τῆς σϕαίρας τῆς περιεχούσης  
κέντρῳ, ἀναπαυόμενοι. Εἰ μὲν οὖν σωματικοὶ ἦσαν, οὐ  
ψυχικοὶ κύκλοι, τοπικῶς ἂν τῷ κέντρῳ συνῆπτον καί   
που κειμένου τοῦ κέντρου περὶ αὐτὸ ἂν ἦσαν· ἐπεὶ δὲ  
αὐταί τε αἱ ψυχαὶ νοηταί, ὑπὲρ νοῦν τε ἐκεῖνο, δυνά- 
μεσιν ἄλλαις, ᾗ πέϕυκε τὸ νοοῦν πρὸς τὸ κατανοούμενον  
συνάπτειν, οἰητέον τὴν συναϕὴν γίνεσθαι καὶ πλεόνως τὸ  
νοοῦν παρεῖναι ὁμοιότητι καὶ ταὐτότητι καὶ συνάπτειν  
τῷ συγγενεῖ οὐδενὸς διείργοντος. Σώμασι μὲν γὰρ  
σώματα κωλύεται κοινωνεῖν ἀλλήλοις, τὰ δὲ ἀσώματα  
σώμασιν οὐ διείργεται· οὐδ’ ἀϕέστηκε τοίνυν ἀλλήλων  
τόπῳ, ἑτερότητι δὲ καὶ διαϕορᾷ· ὅταν οὖν ἡ ἑτερότης μὴ  
παρῇ, ἀλλήλοις τὰ μὴ ἕτερα πάρεστιν. ’Εκεῖνο μὲν οὖν  
μὴ ἔχον ἑτερότητα ἀεὶ πάρεστιν, ἡμεῖς δ’ ὅταν μὴ  
ἔχωμεν· κἀκεῖνο μὲν ἡμῶν οὐκ ἐϕίεται, ὥστε περὶ ἡμᾶς  
εἶναι, ἡμεῖς δὲ ἐκείνου, ὥστε ἡμεῖς περὶ ἐκεῖνο. Καὶ   
ἀεὶ μὲν περὶ αὐτό, οὐκ ἀεὶ δὲ εἰς αὐτὸ βλέπομεν, ἀλλ’  
οἷον χορὸς ἐξᾴδων καίπερ ἔχων περὶ τὸν κορυϕαῖον  
τραπείη ἂν εἰς τὸ ἔξω τῆς θέας, ὅταν δὲ ἐπιστρέψῃ,  
ᾄδει τε καλῶς καὶ ὄντως περὶ αὐτὸν ἔχει, οὕτω καὶ  
ἡμεῖς ἀεὶ μὲν περὶ αὐτόν - καὶ ὅταν μή, λύσις ἡμῖν  
παντελὴς ἔσται καὶ οὐκέτι ἐσόμεθα - οὐκ ἀεὶ δὲ εἰς αὐτόν·  
ἀλλ’ ὅταν εἰς αὐτὸν ἴδωμεν, τότε ἡμῖν τέλος καὶ ἀνά- 
παυλα καὶ τὸ μὴ ἀπᾴδειν χορεύουσιν ὄντως περὶ αὐτὸν  
χορείαν ἔνθεον.  
@C[9]
’Εν δὲ ταύτῃ τῇ χορείᾳ καθορᾷ πηγὴν μὲν ζωῆς,  
πηγὴν δὲ νοῦ, ἀρχὴν ὄντος, ἀγαθοῦ αἰτίαν, ῥίζαν ψυχῆς·  
οὐκ ἐκχεομένων ἀπ’ αὐτοῦ, εἶτ’ ἐκεῖνον ἐλαττούντων· οὐ  
γὰρ ὄγκος· ἢ ϕθαρτὰ ἂν ἦν τὰ γεννώμενα. Νῦν δ’ ἐστὶν  
ἀίδια, ὅτι ἡ ἀρχὴ αὐτῶν ὡσαύτως μένει οὐ μεμερισμένη  
εἰς αὐτά, ἀλλ’ ὅλη μένουσα. Διὸ κἀκεῖνα μένει· οἷον εἰ  
μένοντος ἡλίου καὶ τὸ ϕῶς μένοι. Οὐ γὰρ ἀποτετμήμεθα  
οὐδὲ χωρίς ἐσμεν, εἰ καὶ παρεμπεσοῦσα ἡ σώματος ϕύσις  
πρὸς αὑτὴν ἡμᾶς εἵλκυσεν, ἀλλ’ ἐμπνέομεν καὶ σῳζόμεθα  
οὐ δόντος, εἶτ’ ἀποστάντος ἐκείνου, ἀλλ’ ἀεὶ χορηγοῦντος  
ἕως ἂν ᾖ ὅπερ ἐστί. Μᾶλλον μέντοι ἐσμὲν νεύσαντες πρὸς   
αὐτὸ καὶ τὸ εὖ ἐνταῦθα, τὸ <δὲ> πόρρω εἶναι μόνον καὶ  
ἧττον εἶναι. ’Ενταῦθα καὶ ἀναπαύεται ψυχὴ καὶ κακῶν ἔξω  
εἰς τὸν τῶν κακῶν καθαρὸν τόπον ἀναδραμοῦσα· καὶ νοεῖ  
ἐνταῦθα, καὶ ἀπαθὴς ἐνταῦθα. Καὶ τὸ ἀληθῶς ζῆν  
ἐνταῦθα· τὸ γὰρ νῦν καὶ τὸ ἄνευ θεοῦ ἴχνος ζωῆς  
ἐκείνην μιμούμενον, τὸ δὲ ἐκεῖ ζῆν ἐνέργεια μὲν νοῦ·  
ἐνέργεια δὲ καὶ γεννᾷ θεοὺς ἐν ἡσύχῳ τῇ πρὸς ἐκεῖνο   
ἐπαϕῇ, γεννᾷ δὲ κάλλος, γεννᾷ δικαιοσύνην, ἀρετὴν γεννᾷ.  
Ταῦτα γὰρ κύει ψυχὴ πληρωθεῖσα θεοῦ, καὶ τοῦτο αὐτῇ  
ἀρχὴ καὶ τέλος· ἀρχὴ μέν, ὅτι ἐκεῖθεν, τέλος δέ, ὅτι τὸ  
ἀγαθὸν ἐκεῖ. Καὶ ἐκεῖ γενομένη γίγνεται αὐτὴ καὶ ὅπερ ἦν·  
τὸ γὰρ ἐνταῦθα καὶ ἐν τούτοις ἔκπτωσις καὶ ϕυγὴ καὶ  
πτερορρύησις. Δηλοῖ δὲ ὅτι τὸ ἀγαθὸν ἐκεῖ καὶ ὁ ἔρως  
ὁ τῆς ψυχῆς ὁ σύμϕυτος, καθὸ καὶ συνέζευκται ῎Ερως  
ταῖς Ψυχαῖς καὶ ἐν γραϕαῖς καὶ ἐν μύθοις. ’Επεὶ γὰρ ἕτε- 
ρον θεοῦ ἐκείνου, ἐξ ἐκείνου δέ, ἐρᾷ αὐτοῦ ἐξ ἀνάγκης.  
Καὶ οὖσα ἐκεῖ τὸν οὐράνιον ῎Ερωτα ἔχει, ἐνταῦθα δὲ  
πάνδημος γίγνεται· καὶ γάρ ἐστιν ἐκεῖ ’Αϕροδίτη οὐρα- 
νία, ἐνταῦθα δὲ γίγνεται πάνδημος οἷον ἑταιρισθεῖσα. Καὶ  
ἔστι πᾶσα ψυχὴ ’Αϕροδίτη· καὶ τοῦτο αἰνίττεται καὶ τὰ τῆς  
’Αϕροδίτης γενέθλια καὶ ὁ ῎Ερως ὁ μετ’ αὐτῆς γενόμενος.  
’Ερᾷ οὖν κατὰ ϕύσιν ἔχουσα ψυχὴ θεοῦ ἑνωθῆναι θέλου-  
σα, ὥσπερ παρθένος καλοῦ πατρὸς καλὸν ἔρωτα. ῞Οταν  
δὲ εἰς γένεσιν ἐλθοῦσα οἷον μνηστείαις ἀπατηθῇ, ἄλλον ἀλλα- 
ξαμένη θνητὸν ἔρωτα ἐρημίᾳ πατρὸς ὑβρίζεται· μισή-
σασα δὲ πάλιν τὰς ἐνταῦθα ὕβρεις ἁγνεύσασα τῶν τῇδε  
πρὸς τὸν πατέρα αὖθις στελλομένη εὐπαθεῖ. Καὶ οἷς  
μὲν ἄγνωστόν ἐστι τὸ πάθημα τοῦτο, ἐντεῦθεν ἐνθυμείσθω  
ἀπὸ τῶν ἐνταῦθα ἐρώτων, οἷόν ἐστι τυχεῖν ὧν τις  
μάλιστα ἐρᾷ, καὶ ὅτι ταῦτα μὲν τὰ ἐρώμενα θνητὰ καὶ  
βλαβερὰ καὶ εἰδώλων ἔρωτες καὶ μεταπίπτει, ὅτι οὐκ ἦν  
τὸ ὄντως ἐρώμενον οὐδὲ τὸ ἀγαθὸν ἡμῶν οὐδ’ ὃ  
ζητοῦμεν. ’Εκεῖ δὲ τὸ ἀληθινὸν ἐρώμενον, ᾧ ἔστι καὶ  
συνεῖναι μεταλαβόντα αὐτοῦ καὶ ὄντως ἔχοντα, οὐ  
περιπτυσσόμενον σαρξὶν ἔξωθεν. ῞Οστις δὲ εἶδεν, οἶδεν  
ὃ λέγω, ὡς ἡ ψυχὴ ζωὴν ἄλλην ἴσχει τότε καὶ προσιοῦσα  
καὶ ἤδη προσελθοῦσα καὶ μετασχοῦσα αὐτοῦ, ὥστε  
γνῶναι διατεθεῖσαν, ὅτι πάρεστιν ὁ χορηγὸς ἀληθινῆς  
ζωῆς, καὶ δεῖ οὐδενὸς ἔτι. Τοὐναντίον δὲ ἀποθέσθαι τὰ  
ἄλλα δεῖ, καὶ ἐν μόνῳ στῆναι τούτῳ, καὶ τοῦτο γενέσθαι  
μόνον περικόψαντα τὰ λοιπὰ ὅσα περικείμεθα· ὥστε  
ἐξελθεῖν σπεύδειν ἐντεῦθεν καὶ ἀγανακτεῖν ἐπὶ θάτερα  
δεδεμένους, ἵνα τῷ ὅλῳ αὐτῶν περιπτυξώμεθα καὶ μηδὲν  
μέρος ἔχοιμεν, ᾧ μὴ ἐϕαπτόμεθα θεοῦ. ‘Ορᾶν δὴ ἔστιν   
ἐνταῦθα κἀκεῖνον καὶ ἑαυτὸν ὡς ὁρᾶν θέμις· ἑαυτὸν μὲν  
ἠγλαϊσμένον, ϕωτὸς πλήρη νοητοῦ, μᾶλλον δὲ ϕῶς αὐτὸ  
καθαρόν, ἀβαρῆ, κοῦϕον, θεὸν γενόμενον, μᾶλλον δὲ ὄντα,  
ἀναϕθέντα μὲν τότε, εἰ δὲ πάλιν βαρύνοιτο, ὥσπερ  
μαραινόμενον.  
@C[10]
Πῶς οὖν οὐ μένει ἐκεῖ; ῍Η ὅτι μήπω ἐξελήλυθεν  
ὅλος. ῎Εσται δὲ ὅτε καὶ τὸ συνεχὲς ἔσται τῆς θέας  
οὐκέτι ἐνοχλουμένῳ οὐδεμίαν ἐνόχλησιν τοῦ σώματος.  
῎Εστι δὲ τὸ ἑωρακὸς οὐ τὸ ἐνοχλούμενον, ἀλλὰ τὸ ἄλλο,  
ὅτε τὸ ἑωρακὸς ἀργεῖ τὴν θέαν οὐκ ἀργοῦν τὴν ἐπιστήμην  
τὴν ἐν ἀποδείξεσι καὶ πίστεσι καὶ τῷ τῆς ψυχῆς διαλο- 
γισμῷ· τὸ δὲ ἰδεῖν καὶ τὸ ἑωρακός ἐστιν οὐκέτι λόγος,  
ἀλλὰ μεῖζον λόγου καὶ πρὸ λόγου καὶ ἐπὶ τῷ λόγῳ, ὥσπερ  
καὶ τὸ ὁρώμενον. ‘Εαυτὸν μὲν οὖν ἰδὼν τότε, ὅτε ὁρᾷ, τοι- 
οῦτον ὄψεται, μᾶλλον δὲ αὑτῷ τοιούτῳ συνέσται καὶ τοιοῦ- 
τον αἰσθήσεται ἁπλοῦν γενόμενον. Τάχα δὲ οὐδὲ "ὄψε- 
ται" λεκτέον, "τὸ δὲ ὀϕθέν", εἴπερ δεῖ δύο ταῦτα λέγειν,  
τό τε ὁρῶν καὶ ὁρώμενον, ἀλλὰ μὴ ἓν ἄμϕω· τολμηρὸς  
μὲν ὁ λόγος. Τότε μὲν οὖν οὔτε ὁρᾷ οὐδὲ διακρίνει ὁ ὁρῶν  
οὐδὲ ϕαντάζεται δύο, ἀλλ’ οἷον ἄλλος γενόμενος καὶ οὐκ  
αὐτὸς οὐδ’ αὑτοῦ συντελεῖ ἐκεῖ, κἀκείνου γενόμενος ἕν  
ἐστιν ὥσπερ κέντρῳ κέντρον συνάψας. Καὶ γὰρ ἐνταῦθα   
συνελθόντα ἕν ἐστι, τό τε δύο, ὅταν χωρίς. Οὕτω  
καὶ ἡμεῖς νῦν λέγομεν ἕτερον. Διὸ καὶ δύσϕραστον τὸ   
θέαμα· πῶς γὰρ ἂν ἀπαγγείλειέ τις ὡς ἕτερον οὐκ ἰδὼν  
ἐκεῖ ὅτε ἐθεᾶτο ἕτερον, ἀλλὰ ἓν πρὸς ἑαυτόν;  
@C[11]
Τοῦτο δὴ ἐθέλον δηλοῦν τὸ τῶν μυστηρίων τῶνδε  
ἐπίταγμα, τὸ μὴ ἐκϕέρειν εἰς μὴ μεμυημένους, ὡς οὐκ  
ἔκϕορον ἐκεῖνο ὄν, ἀπεῖπε δηλοῦν πρὸς ἄλλον τὸ θεῖον,  
ὅτῳ μὴ καὶ αὐτῷ ἰδεῖν εὐτύχηται. ’Επεὶ τοίνυν δύο οὐκ  
ἦν, ἀλλ’ ἓν ἦν αὐτὸς ὁ ἰδὼν πρὸς τὸ ἑωραμένον, ὡς ἂν  
μὴ ἑωραμένον, ἀλλ’ ἡνωμένον, ὃς ἐγένετο ὅτε ἐκείνῳ  
ἐμίγνυτο εἰ μεμνῷτο, ἔχοι ἂν παρ’ ἑαυτῷ ἐκείνου εἰκόνα·  
῏Ην δὲ ἓν καὶ αὐτὸς διαϕορὰν ἐν αὑτῷ οὐδεμίαν πρὸς  
ἑαυτὸν ἔχων οὔτε κατὰ ἄλλα - οὐ γάρ τι ἐκινεῖτο παρ’  
αὐτῷ, οὐ θυμός, οὐκ ἐπιθυμία ἄλλου παρῆν αὐτῷ ἀνα- 
βεβηκότι - ἀλλ’ οὐδὲ λόγος οὐδέ τις νόησις οὐδ’ ὅλως  
αὐτός, εἰ δεῖ καὶ τοῦτο λέγειν. ’Αλλ’ ὥσπερ ἁρπασθεὶς ἢ  
ἐνθουσιάσας ἡσυχῇ ἐν ἐρήμῳ καὶ καταστάσει γεγένηται  
ἀτρεμεῖ, τῇ αὑτοῦ οὐσίᾳ οὐδαμῇ ἀποκλίνων οὐδὲ περὶ  
αὑτὸν στρεϕόμενος, ἑστὼς πάντη καὶ οἷον στάσις γενό-  
μενος. Οὐδὲ τῶν καλῶν, ἀλλὰ καὶ τὸ καλὸν ἤδη ὑπερθέων,  
ὑπερβὰς ἤδη καὶ τὸν τῶν ἀρετῶν χορόν, ὥσπερ τις εἰς τὸ  
εἴσω τοῦ ἀδύτου εἰσδὺς εἰς τοὐπίσω καταλιπὼν τὰ ἐν τῷ  
νεῷ ἀγάλματα, ἃ ἐξελθόντι τοῦ ἀδύτου πάλιν γίνεται  
πρῶτα μετὰ τὸ ἔνδον θέαμα καὶ τὴν ἐκεῖ συνουσίαν πρὸς   
οὐκ ἄγαλμα οὐδὲ εἰκόνα, ἀλλὰ αὐτό· ἃ δὴ γίγνεται δεύτερα  
θεάματα. Τὸ δὲ ἴσως ἦν οὐ θέαμα, ἀλλὰ ἄλλος τρόπος  
τοῦ ἰδεῖν, ἔκστασις καὶ ἅπλωσις καὶ ἐπίδοσις αὐτοῦ καὶ  
ἔϕεσις πρὸς ἁϕὴν καὶ στάσις καὶ περινόησις πρὸς  
ἐϕαρμογήν, εἴπερ τις τὸ ἐν τῷ ἀδύτῳ θεάσεται. Εἰ δ’  
ἄλλως βλέποι, οὐδὲν αὐτῷ πάρεστι. Ταῦτα μὲν οὖν  
μιμήματα· καὶ τοῖς οὖν σοϕοῖς τῶν προϕητῶν αἰνίττεται,  
ὅπως θεὸς ἐκεῖνος ὁρᾶται· σοϕὸς δὲ ἱερεὺς τὸ αἴνιγμα  
συνιεὶς ἀληθινὴν ἂν ποιοῖτο ἐκεῖ γενόμενος τοῦ ἀδύτου  
τὴν θέαν. Καὶ μὴ γενόμενος δὲ τὸ ἄδυτον τοῦτο ἀόρατόν  
τι χρῆμα νομίσας καὶ πηγὴν καὶ ἀρχήν, εἰδήσει ὡς ἀρχῇ  
ἀρχὴν ὁρᾷ καὶ συγγίνεται [καὶ] τῷ ὁμοίῳ τὸ ὅμοιον. <καὶ>
Οὐδὲν παραλιπὼν τῶν θείων ὅσα δύναται ψυχὴ ἔχειν καὶ
πρὸ τῆς θέας, τὸ λοιπὸν ἐκ τῆς θέας ἀπαιτεῖ· τὸ δὲ λοιπὸν  
τῷ ὑπερβάντι πάντα τὸ ὅ ἐστι πρὸ πάντων. Οὐ γὰρ δὴ  
εἰς τὸ πάντη μὴ ὂν ἥξει ἡ ψυχῆς ϕύσις, ἀλλὰ κάτω μὲν  
βᾶσα εἰς κακὸν ἥξει, καὶ οὕτως εἰς μὴ ὄν, οὐκ εἰς τὸ  
παντελὲς μὴ ὄν. Τὴν ἐναντίαν δὲ δραμοῦσα ἥξει οὐκ εἰς  
ἄλλο, ἀλλ’ εἰς αὑτήν, καὶ οὕτως οὐκ ἐν ἄλλῳ οὖσα <οὐκ>  
ἐν οὐδενί ἐστιν, ἀλλ’ ἐν αὑτῇ· τὸ δὲ ἐν αὑτῇ μόνῃ καὶ  
οὐκ ἐν τῷ ὄντι ἐν ἐκείνῳ· γίνεται γὰρ καὶ αὐτός τις οὐκ  
οὐσία, ἀλλ’ ἐπέκεινα οὐσίας ταύτῃ, ᾗ προσομιλεῖ.  
Εἴ τις οὖν τοῦτο αὑτὸν γενόμενον ἴδοι, ἔχει ὁμοίωμα   
ἐκείνου αὑτόν, καὶ εἰ ἀϕ’ αὑτοῦ μεταβαίνοι ὡς εἰκὼν πρὸς  
ἀρχέτυπον, τέλος ἂν ἔχοι τῆς πορείας. ’Εκπίπτων δὲ  
τῆς θέας πάλιν ἐγείρας ἀρετὴν τὴν ἐν αὑτῷ καὶ κατανοή- 
σας ἑαυτὸν ταύταις κεκοσμημένον πάλιν κουϕισθήσεται δι’  
ἀρετῆς ἐπὶ νοῦν ἰὼν καὶ σοϕίαν καὶ διὰ σοϕίας ἐπ’ αὐτό.  
Καὶ οὗτος θεῶν καὶ ἀνθρώπων θείων καὶ εὐδαιμόνων βίος,  
ἀπαλλαγὴ τῶν ἄλλων τῶν τῇδε, βίος ἀνήδονος τῶν τῇδε,  
ϕυγὴ μόνου πρὸς μόνον.   

